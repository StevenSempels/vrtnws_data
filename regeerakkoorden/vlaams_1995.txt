Stuk 10 (BZ 1995) – Nr. 1

VLAAMSE RAAD
BUITENGEWONE ZITTING 1995

21 JUNI 1995

REGERINGSVERKLARING
van de
VLAAMSE REGERING

29

[3]

VERKLARING VAN DE
VLAAMSE REGERING
Mijnheer de voorzitter,
Dames en heren,
Voor het eerst legt een nieuwe Vlaamse regering
de krachtlijnen en de prioriteiten van haar toekomstig beleid voor aan een rechtstreeks verkozen
Vlaams parlement.
Ik ben ervan overtuigd dat hiermee de toon wordt
gezet voor een intense dialoog tussen regering en
parlement. De Vlaamse regering wil door uiterst
grote zorgvuldigheid bij de opmaak van beleidsprogramma's steeds opnieuw de steun en het vertrouwen winnen van de meerderheid en - waar dat kan
zonder aan profiel in te boeten - ook van de constructieve fracties in oppositie.
Vlaanderen deed er 140 jaar over om met de
oprichting van de Cultuurraad voor Vlaanderen
een eerste, zeer beperkte, vooral symbolische vorm
van autonomie te verwerven. 25 jaar later beschikken we over een volwaardig, rechtstreeks verkozen
Vlaams parlement. De Vlaamse regering die zich
tegenover dit parlement moet verantwoorden, kan
in tal van beleidsdomeinen initiatieven nemen en
heeft het recht internationale verdragen te sluiten.
We zullen elke bevoegdheid die we verworven hebben, maximaal gebruiken in het Vlaams algemeen
belang. Er zijn inderdaad nog federale bevoegdheden en instrumenten, waarvan wij Vlamingen - dikwijls over de partijgrenzen heen - vinden dat ze
beter in handen van de Vlaamse overheid zouden
komen. Ondertussen verhindert ons dat niet om te
doen wat moet. Wat we zelf beter kunnen doen,
mogen we niet aan anderen over laten, we moeten
het zelf doen.
Dit regeerakkoord stelt de belangrijkste uitdagingen voor de komende regeerperiode voorop.
„Kwaliteit” staat daarbij centraal.
De Vlaamse regering streeft daarom uitdrukkelijk
naar evenwichtige oplossingen voor de problemen
van onze tijd: evenwicht tussen economie en ecologie, evenwicht tussen stad en platteland, tussen
bebouwde en open ruimte, tussen vrijwilligers en
beroepskrachten...
De Vlaamse regering kiest ook uitdrukkelijk voor
een geïntegreerd beleid waarbij de economische
pijler in samenhang wordt gezien met de sociale,
culturele en ecologische pijlers in onze samenleving. Een goed voorbeeld is het stedelijke vernieuwingsbeleid dat veel meer zal zijn dan een optelsom van geïsoleerde maatregelen.
Samenwerking en partnerschap zullen steeds
belangrijker worden in het Vlaamse regeringsbeleid: samenwerking in België en Europa, maar
zeker ook samenwerking met de gemeenten.
De Vlaamse regering wil ook resultaat- en klantgericht werken. Voor de evaluatie van beleidsprojecten is één vraag relevant: „Bereiken we wie en wat
we willen?” Zo moeten we bijvoorbeeld in ons
sociaal beleid niet alleen programma's maken,

10 (BZ 1995) – Nr. 1

maar er vooral op toezien dat we werkelijk de
kansarmen bereiken.
De Vlaamse regering zal geen groep vergeten bij
het uitstippelen en uitvoeren van haar beleid.
Gezinnen, mannen en vrouwen, jongeren, ouderen, ... : ze vragen allen terecht dat ze volwaardig
betrokken worden bij het beleid en daadwerkelijk
ontplooiingskansen krijgen door dat beleid. Om
het overleg met ouderen volwaardig aan bod te
laten komen, moet voorzien worden in de passende
overlegstructuren. Een van de Vlaamse ministers
heeft de uitdrukkelijke opdracht erop toe te zien
dat iedereen gelijke kansen krijgt en alle vormen
van discriminatie in de Vlaamse samenleving weggewerkt worden. In Vlaanderen is er geen plaats
voor racisme en onverdraagzaamheid.
Ten slotte hecht de Vlaamse regering uitzonderlijk
veel waarde aan de communicatie met de bevolking. Wij willen de mensen duidelijk zeggen waarom we bepaalde maatregelen nemen, maar wij willen ook naar hen luisteren om te weten wat hen
bekommert en welke oplossingen zij als het ware
„vanop het terrein” voorstellen. Kwaliteit vergt een
andere benadering, een ander type van politieke
cultuur.
De Vlaamse autonomie moet verder verdiept worden, de dynamiek van de staatshervorming is niet
afgerond. Zo is er nood aan meer homogene
bevoegdheidspakketten, zeker in de sociale sector,
onder andere met gezinsbeleid en gezondheidszorg.
De Vlaamse overheid zal blijven ijveren om de
onverantwoorde transferten tussen de twee deelstaten versneld op te sporen en structureel weg te
werken, om te komen tot een duidelijke, objectieve
en omkeerbare solidariteit tussen personen en
gemeenschappen.
Ook op andere terreinen, zoals het mobiliteitsbeleid met inbegrip van de spoorwegen en de verkeersreglementering, dringt een ruimere Vlaamse
impact zich op. Verder zullen met de federale overheid afspraken gemaakt worden over het werkgelegenheidsbeleid in brede zin.
Vanuit de bekommernis voor het goed functioneren van de instellingen zal de Vlaamse regering in
samenspraak met het Vlaams parlement prioritair
nagaan welke bijkomende taken en opdrachten
Vlaanderen zelfstandig op zich moet nemen, mede
in het perspectief van homogene bevoegdheidspakketten, gekoppeld aan een verruimde fiscale en
financiële verantwoordelijkheid voor de deelstaten.
Deze punten zullen ingebracht worden in een
gesprek van Gemeenschap tot Gemeenschap. Op
federaal vlak moeten terzake eveneens de nodige
afspraken gemaakt worden.
In haar samenwerking met andere overheden blijft
de Vlaamse overheid vasthouden aan het beginsel
van autonomie en territorialiteit. Waar de
Vlaamse regering het nuttig acht, zal zij zelf samenwerkingsakkoorden nastreven.
De Vlaamse regering zal verder met positieve
maatregelen duidelijk maken dat de gemeenten

10 (BZ 1995) – Nr. 1

met een bijzonder taalstatuut en de gemeenten in
Vlaams-Brabant met een anderstalige minderheid
integraal behoren tot het Nederlandse taalgebied.
Er zullen maximale inspanningen worden geleverd
om de verdringing van de autochtone bevolking in
de Vlaamse Rand rond Brussel tegen te gaan. Het
actieprogramma voor Voeren wordt afgewerkt.
Brussel met zijn internationale uitstraling blijft
voor Vlaanderen het ankerpunt bij uitstek waar we
ons bekend maken aan Europa en de wereld.
Daarnaast heeft Brussel ook een hoofdstedelijke
functie voor Vlaanderen. Het is dan ook een
belangrijke opdracht voor de Vlaamse
Gemeenschap om deze functie waar te maken door
een blijvende investering in mensen en middelen.
Er zal een vernieuwde strategie komen voor alle
gemeenschapsmateries in samenwerking met de
Vlaams-Brusselse instanties.
Ten slotte stelt de Vlaamse regering voorop dat
Vlaanderen nog krachtiger aanwezig moet zijn op
het Europese en internationale forum. Het buitenlands beleid maakt volwaardig deel uit van het
beleid van de Vlaamse regering. Zo kunnen we
onze autonomie versterken en een herkenbare bijdrage leveren aan de internationale gemeenschap.
Vlaanderen met zijn eigen taal en cultuur moet een
stevige positie innemen in de Europese Unie en in
een ruimer internationaal verband. In haar relaties
met andere landen zal de Vlaamse regering het
respect voor democratische rechten en vrijheden
vooropzetten.
Voor de Vlaamse regering stellen zich verschillende uitdagingen, die alle te maken hebben met de
uitbouw van onze deelstaat waarin kwaliteit vooraan staat: werkgelegenheid en economie, Vlaams
bestuur, stedelijke omgeving, milieu, leven en
samenleven.
Die uitdagingen kunnen en zullen we beter aanpakken met een eigen Vlaams beleid dan vroeger
het geval was in het Belgische bestel. We hebben
dat reeds metterdaad bewezen in belangrijke
beleidsdomeinen zoals onderwijs, openbare werken, wetenschappelijk onderzoek, gehandicaptenzorg,...
Alleen een duurzame economie zorgt voor een
duurzame werkgelegenheid. Ondanks de sterkte
van de Vlaamse economie, is de werkloosheid in
Vlaanderen vandaag nog steeds te hoog. Daarom
moet de Vlaamse regering - in samenwerking en
overleg met de federale overheid, het bedrijfsleven
en de sociale partners - van het terugdringen van
de werkloosheid het hoofddoel maken en ernaar
streven op middellange termijn de werkloosheid te
halveren. Hiervoor is op de eerste plaats een verdere versterking van het ondernemingsklimaat in
Vlaanderen nodig.
Volgende punten verdienen hierbij een bijzondere
aandacht :
— de bevordering van de werkgelegenheid, het
concurrentievermogen in al zijn aspecten, de vermindering van de sociale lasten op arbeid en de fiscaliteit zullen besproken worden met de Vlaamse
sociale gesprekspartners. Nadien zal de Vlaamse

[4]

regering hierover een dialoog aangaan met de federale regering ;
— om jaarlijks 2 procent van het bruto regionaal
produkt in onderzoek en ontwikkeling te investeren, zal een doorgedreven inhaalbeweging worden
uitgevoerd. Alleen zo kan de Vlaamse economie in zonderheid de KMO's - in Europa en de wereld
een rol van betekenis spelen ;
— in samenhang met het beleid van de federale
overheid zal de Vlaamse regering de herverdeling
van arbeid en de deeltijdse arbeid in Vlaanderen
actief stimuleren. Nieuwe initiatieven ter bevordering van deeltijds werken en herverdeling van
arbeid voor vrouwen én mannen zullen genomen
worden ;
— bijzondere aandacht gaat naar die gebieden
waar de werkloosheid het hoogst is ;
— permanente vorming voor iedereen wordt een
topprioriteit. De weerbaarheid door kennis op de
arbeidsmarkt en in de samenleving zal systematisch
bevorderd worden met absolute voorrang voor de
laaggeschoolden ;
— het actieve tewerkstellingsbeleid zal zich prioritair en hoofdzakelijk richten tot de categorie van
de laaggeschoolde langdurig werklozen opdat zij
kunnen doorstromen naar de reguliere arbeidsmarkt; dit maakt een evaluatie en bijsturing van de
bestaande programma's noodzakelijk. Bijzondere
aandacht zal worden gegeven aan de problematiek
van laaggeschoolde langdurig werkloze vrouwen en
van de herintreedsters, vooral in regio's waar de
problemen het meest acuut zijn ;
— er zal uitvoering gegeven worden aan het
akkoord waarbij DAC en IBF- banen omgezet
worden in reguliere werkgelegenheid ;
— voor de beschermde tewerkstelling komt er een
globale regeling die de activiteitsdomeinen van de
beschutte en de sociale werkplaatsen duidelijk
omschrijft. De initiatieven met betrekking tot de
sociale economie zullen verder worden aangemoedigd en geëvalueerd.
In onze steden moet het opnieuw goed en veilig
leven zijn. Een geïntegreerde aanpak is aangewezen, waarbij kleinere ingrepen en acties op een
samenhangende manier passen in een globale visie.
De buurt zelf kan het best aangeven waar welke
concrete maatregelen moeten genomen worden en
daarbij gewicht geven aan de armsten zelf.
Huisvestingsprojecten blijven nodig, maar er zal
prioriteit worden gegeven aan een omvangrijk
inbreidings- en renovatieprogramma. Er zullen
kordate maatregelen tegen leegstand en verkrotting getroffen worden.
Er zal een nieuwe Vlaamse Wooncode tot stand
komen als instrument om de kwaliteit van het
wonen centraal te stellen.
Economisch initiatief op maat van de stad moet
opnieuw gestimuleerd worden.
Naast het Gemeentefonds - dat intact blijft - wordt
een nieuw Sociaal Impulsfonds gecreëerd. Dit

[5]

heeft tot doel middelen te bundelen die enkel kunnen worden aangewend voor specifieke acties die
gericht zijn op het stedelijk herstel en de verbetering van de leefkwaliteit in achtergestelde buurten.
Op basis van een gemeentelijk actieplan wordt een
overeenkomst afgesloten.
De Vlaamse regering draagt de globale eindverantwoordelijkheid voor de aanpak van de stedelijke
problematiek. Federale instrumenten moeten hierin inpassen. Het algemeen verslag over de armoede zal hierdoor eveneens specifieke opvolging krijgen.
Om een samenhangend beleid te voeren ten aanzien van alle steden en gemeenten, heeft één
Vlaams minister heeft de bevoegdheid inzake binnenlandse aangelegenheden en stedelijk beleid.
Daardoor wordt ook recht gedaan aan de bestuurskracht van de landelijke gemeenten in Vlaanderen.
De inspanningen voor een gezond leefmilieu (zuiver water, bodem, lucht en geluid) zullen onverminderd worden verdergezet. Het gevoerde beleid
moet stoelen op een doelmatig en efficiënt langetermijnplan met een duidelijke prioriteitenkeuze
en een coherent tijdskader.
Europese normen - geplaatst in de specifieke
Vlaamse ruimtelijke context - zullen mede-richtinggevend zijn. Een geïntegreerde aanpak afgestemd
op een doelgroepen-beleid is aangewezen.
Preventie moet de bovenhand krijgen. Dit alles zal
gebeuren tegen aanvaardbare maatschappelijke
kosten en baten en vertrekkend van het principe
„de vervuiler betaalt”.
De zorg voor het milieu is de zorg van iedereen en
niet langer de zorg van de overheid alleen en van
enkele geïnteresseerde belangengroepen. De
Vlaamse regering zal alle doelgroepen maximaal
informeren en doelgericht stimuleren over de
noodzaak van een milieubewust gedrag. Zij zal initiatieven nemen en efficiënt en effectief controleren in het kader van een strategisch voorkomingsbeleid.
De Vlaamse regering zal de nodige stappen zetten
om een daadwerkelijk mestactie-plan operationeel
te maken vanaf 1 januari 1996, waarbij in het bijzonder rekening wordt gehouden met het gezinsveeteeltbedrijf.
Waar wij naar toe willen met onze ruimtelijke
ordening zal uitgetekend worden in het Ruimtelijk
Structuurplan Vlaanderen. De vier basiscomponenten van onze ruimtelijke structuur - stedelijke
gebieden, werkgelegenheidszones, infrastructuur
en buitengebied - zullen op een evenwaardige en
evenwichtige manier aan bod komen. De kwantitatieve behoeften tot ontwikkeling van deze sectoren
zal worden erkend en vastgelegd. Het dwingende
karakter van het ruimtelijke structuurplan zal worden verzekerd.
Er zal één geïntegreerd Mobiliteitsplan voor
Vlaanderen gerealiseerd worden. De beheersing
van de mobiliteit vergt immers een duurzaam
mobiliteitsbeleid, waardoor de bereikbaarheid van
de economische centra en de basismobiliteit van de
bevolkingsgroepen kan gewaarborgd worden. Dit

10 (BZ 1995) – Nr. 1

moet gebeuren binnen de strikte voorwaarden die
nodig zijn om de leefbaarheid, de veiligheid, het
milieu in Vlaanderen te vrijwaren. Het ruimtelijk
structuurplan voor Vlaanderen moet daartoe bijdragen. Het langzaam verkeer voor voetgangers
en fietsers, het gemeenschappelijk vervoer en het
gecombineerd goederenvervoer zullen opgewaardeerd worden.
Onderwijs blijft een essentiële pijler van het
Vlaamse beleid. De drie belangrijkste krachtlijnen
zijn:
1. vrijheid van onderwijs, zowel naar keuze als naar
inrichting, die zich vertaalt naar een vergelijkbare
autonomie en verantwoordelijkheid met bijhorende middelen voor alle scholen ;
2. het garanderen van een kwalitatief hoogstaand
onderwijs voor eenieder ;
3. het „samen school maken”, waarbij scholen meegedragen worden door leraren, ouders, leerlingen
en de lokale gemeenschap in samenspel met de
inrichtende machten.
In het kader van de vereenvoudiging en de modernisering van de regelgeving, zal werk gemaakt worden van een basisdecreet voor het secundair onderwijs en een basisdecreet voor het basisonderwijs.
De Vlaamse regering zal het Vlaams Parlement uitnodigen de basis te leggen voor de bijsturing van de
Autonome Raad voor het Gemeenschapsonderwijs
in functie van het verder realiseren van de oorspronkelijke doelstellingen (decentraliseren, democratiseren, responsabiliseren).
De ontplooiing en de integratie van elke persoon
blijft prioritair. Een actief gezinsbeleid zal hiertoe
bijdragen.
Het welzijns- en gezondheidsbeleid zal opteren
voor een zorg op maat, vertrekkende van een zo
groot mogelijke zelfredzaamheid van de mensen.
De Vlaamse regering zal werk maken van een gelijke toegang voor allen tot de welzijns- en gezondheidsvoorzieningen. Dit veronderstelt ook specifieke initiatieven naar kansarmen, daklozen en
migranten toe, onder meer inzake patiënten- en
cliëntenbemiddeling. De informatie van patiënten
en zorgbehoevenden is daarin een essentieel element.
Er zal een Centrale Welzijnsraad opgericht worden, waarin de welzijnsaspecten van alle beleidsdomeinen aan bod kunnen komen.
In het algemeen moet meer werk worden gemaakt
van een grotere efficiëntie, klantgerichtheid en
kwaliteitszorg in de welzijns- en gezondheidszorg.
De informatie van de patiënten en de zorgbehoevenden is daar een essentieel onderdeel van.
Het cultuurbeleid moet ertoe bijdragen dat er een
verscheiden en kwaliteitsvol aanbod is, maar tegelijk moet het ook stimulansen geven om zoveel
mogelijk mensen te betrekken bij zoveel mogelijk
cultuuruitingen. De Vlaamse regering zal daarom
binnen het ministerie van de Vlaamse
Gemeenschap een Centrum voor Cultuurbeleid
oprichten. Dit beleidsvoorbereidende centrum zal

10 (BZ 1995) – Nr. 1

een globale visie op hedendaagse cultuurbeleving
formuleren en een brug slaan tussen kunst en sociaal-cultureel werk. Het Centrum zal inhoudelijk
gevoed worden door een op te richten Raad voor
Cultuur.
Specifiek op het terrein van de kunsten moet werk
gemaakt van de uitvoering van het podiumdecreet,
van een stimulansenbeleid voor jonge scheppende
kunstenaars, van een leenvergoeding voor auteurs
en van een Fonds voor de Letteren, van een
archief- en documentatiecentrum, van een Vlaams
depot voor uitgaven, en ten slotte van een museumdecreet, zodat het grote en belangrijke patrimonium van de Vlaamse Gemeenschap in stand
gehouden wordt.
De media zijn van essentieel belang voor de versterking van de democratische samenleving en voor
de eigen culturele ontwikkeling en identiteit van
Vlaanderen.
Vlaanderen moet zelf maximaal over zijn eigen
media kunnen beslissen. De openbare omroep zal
onmiddellijk hervormd worden vertrekkende van
een nieuwe taakomschrijving, waarbij de omroep
zich profileert als een kwaliteitszender naar een
breed publiek. Maximale autonomie en een doorzichtige structuur staan centraal bij deze hervorming.
De Vlaamse regering zal verder bouwen aan een
efficiënte, doeltreffende en klantvriendelijke overheid. Met administraties en openbare instellingen
zal worden bestuurd op basis van dwingende
afspraken en beheersovereenkomsten.

[6]

den centraal. De gemeentebesturen als eerstelijnsoverheden en de provinciebesturen als intermediair bestuursniveau zijn bevoorrechte partners
om mee het Vlaamse beleid op het terrein waar te
maken. Tussen regering en gemeenten zal een
„pact” worden gesloten om beter in te spelen op de
uitdagingen inzake verkeersveiligheid, milieubeheer, sport, cultuur, jeugd,... Op basis van een
gemeentelijk beleidsschema zullen de gemeenten
een resultaatverbintenis afsluiten.
Algemeen zal het administratief toezicht op de
gemeenten verder versoepeld worden tenzij hun
financiële toestand een verscherpte voogdij noodzakelijk maakt.
De Vlaamse regering weet zeer duidelijk wat haar
doelstellingen zijn en hoe ze die wil realiseren,
maar dat betekent niet dat ze alles alleen wil doen.
Zij wil veeleer („samen met” dan „in plaats van”
optreden. Zij wil haar eigen rol scherper afbakenen, maar met meer slagkracht vervullen. Wat wij
zelf als overheid doen, moeten we gewoon beter
doen.
Tegelijk moeten we zuinig besturen. De begroting
1998 zullen we daardoor in evenwicht kunnen
afsluiten. Om beleidsruimte te scheppen voor
nieuwe initiatieven zullen andere uitgaven worden
verminderd of geschrapt en niet-kerntaken worden
afgestoten.
„Beter doen” betekent vandaag meer nog dan
vroeger: vooruitzien, op langere termijn denken en
handelen.

Een goede samenwerking kabinet-administratie zal
worden bevorderd. Daartoe zal elke minister
onder meer voorzien in een geregeld, rechtstreeks
overleg met de leidende ambtenaren.

De nieuwe Vlaamse regering zal een verdere aanzet geven tot een nieuwe politieke cultuur gedragen door lange-termijndenken, samenwerking en
identiteit.

Een gemengde werkgroep regering-administratie
zal nagaan hoe vertweevoudiging van taken kan
worden vermeden. Het beleidsvoorbereidende
werk hoort thuis op de administratie. Er zal worden onderzocht hoe, in welk tempo en met welke
werkingsmodaliteiten dit werk volledig zal worden
overgedragen van de kabinetten naar de administratie.

In het kader hiervan zal de Vlaamse regering ten
volle samenwerken met de meerderheidsfracties
die haar politieke draagvlak zijn, maar staat zij
tevens helemaal open voor een constructieve dialoog met de oppositie.

Dat dit haalbaar is, wordt geïllustreerd door de uitstekende bijdrage die de diensten van de Vlaamse
Gemeenschap hebben geleverd via het proces van
de strategische planning voor de opmaak van het
huidige regeerakkoord.
Ten slotte zal bekeken worden hoe logistiek-ondersteunende taken kunnen worden overgenomen
door de administratie.
In een samenwerkingsmodel staan het overleg en
het partnerschap tussen de verschillende overhe-

De uitwerking van dit regeerprogramma zal budgettair zijn eerste invulling krijgen bij het opstellen
van de begroting 1996.
Mijnheer de voorzitter,
Dames en heren,
Bakens voor de 21 ste eeuw uitzetten, betekent ook
perspectieven aan onze jongeren bieden om samen
met hen aan een betere toekomst te bouwen.
Ik vraag dan ook het vertrouwen van het Vlaams
parlement voor dit programma en deze regeringsploeg.

[7]

BIJLAGE
Regeerakkoord

10 (BZ 1995) – Nr. 1

10 (BZ 1995) – Nr. 1

[8]

BAKENS VOOR DE
21e EEUW

REGEERAKKOORD
VLAAMSE REGERING
1995-1999

Tekst van het regeerakkoord van de Vlaamse regering
goedgekeurd door CVP en SP
17 juni 1995

[9]

10 (BZ 1995) – Nr. 1

INLEIDING

1. EEN NIEUWE KANS VOOR VLAANDEREN
De eerste rechtstreekse verkiezing van het Vlaamse parlement luidt een nieuwe, periode in voor Vlaanderen. Vlaanderen is nu een volwaardige deelstaat in België. We zullen
de verworven autonomie ten volle gebruiken én verdiepen om ruimte te geven aan de zes
miljoen mensen die hier goed willen leven en hard willen werken.
Daarmee ligt de lat erg hoog in een tijd die zich kenmerkt door snelle en ingrijpende
maatschappelijke veranderingen, een voortschrijdende internationalisering en mundialisering, tot de verbeelding sprekende technologische vernieuwingen, een grote complexiteit van structuren en relaties, een rijke verscheidenheid aan behoeften en waarden. Een
wereld waarin niet iedereen met gelijke kansen aan de start dreigt te komen. Een wereld
waarin ons natuurlijk milieu steeds meer bedreigd wordt. Een wereld waar de sluipende
uitsluiting de kiemen in zich draagt van onverdraagzaamheid en egoïsme. Dit kunnen
bedreigingen zijn voor mensen en regio’s die zich vastklampen aan wat zij als definitief
verworven beschouwen. Wij willen die uitdagingen aanpakken om de werkkracht, de
ondernemingszin en de creativiteit van de Vlamingen - in de brede zin van het woord volledig tot hun recht te laten komen.
De Vlaamse overheid dringt zich daarbij niet op de voorgrond. Ze wil eerder “samen
met” dan “in plaats van” optreden. Ze wil haar eigen rol scherper afbakenen, maar met
meer slagkracht vervullen. Wat wijzelf doen, moeten wij gewoon beter doen.
„Beter doen” betekent vandaag meer nog dan vroeger: vooruitzien, op langere termijn
denken en handelen. Met het project Vlaanderen-Europa 2002 introduceerde de uittredende Vlaamse regering het lange-termijndenken in het Vlaamse beleid. Het Vlaamse
parlement en de Vlaamse regering moeten samen verder werken aan een lange-termijnvisie. Daartoe zal binnen de Vlaamse overheid het opgestarte strategisch planningsproces verder worden uitgebouwd, met aandacht zowel voor beleidsvoorbereiding, als voor uitvoering en -evaluatie. Als methode van beleidsvoorbereiding zal de strategische planning worden aangesloten op de begrotingscyclus het opstellen van een meerjarenbegroting. Daarvoor is het nuttig dat we nu beschikken over een legislatuurparlement.
Het lange-termijndenken maakt trouwens deel uit van de nieuwe politieke cultuur die
weerspiegeld zal worden in het samenspel tussen Vlaamse regering en Vlaams parlement.
De nieuwe Vlaamse regering zal ten volle samenwerken met de meerderheidsfracties
die haar politieke draagvlak zijn, maar staat tevens helemaal open voor een constructieve dialoog met de oppositie. Zo zal gestreefd worden naar een zo ruim mogelijke politieke steun voor de verschillende beleidsprojecten van de Vlaamse regering.
In het parlement worden de algemene beleidslijnen vastgelegd. De regering is volledig
beschikbaar voor de controle zoals zij zal georganiseerd worden door het nieuwe Vlaams
parlement. De regering voert het beleid en verdedigt het in het parlement.
Daartoe is het instellen van de onverenigbaarheid tussen een parlementair mandaat en
een ministerieel ambt van bij de start van de legislatuur noodzakelijk.
Ook de communicatie met de bevolking maakt deel uit van een nieuwe politieke cultuur.

2. NOG KRACHTIGER AANWEZIG IN HET BUITENLAND
De autonomie van Vlaanderen zullen we omzetten in een krachtige aanwezigheid op
het Europese en internationale forum. Alleen op die manier kunnen onze bedrijven en in
het bijzonder de KMO’s, onze universiteiten, hogescholen en scholen, onze wetenschappelijke instellingen, vorsers, sociale en culturele verenigingen, kunstenaars en studenten
zich blijven ontwikkelen en ontplooien.
Als autonome deelstaat heeft Vlaanderen het recht en de plicht om een volwaardig
buitenlands beleid te voeren. De staatshervorming van 1993 heeft hiertoe een volledig
juridisch kader aangereikt. In haar relaties met andere landen zal de regering het respect
voor democratische rechten en vrijheden vooropzetten.
Het Vlaamse buitenlandse beleid dient de volgende doelstellingen na te streven:

10 (BZ 1995) – Nr. 1

[ 10 ]

— de versterking van de eigen autonomie door de mogelijkheden van internationale
samenwerking en contacten optimaal te gebruiken ;
— een herkenbare bijdrage leveren aan de internationale gemeenschap : de historische rol van Vlaanderen als brug tussen verschillende culturen, landen en regio's moeten
wij daarbij opnieuw herstellen ;
— de bevordering van de Vlaamse identiteit en het Vlaamse imago in het buitenland
via een geïntegreerde „culturele diplomatie”; de volwaardige internationale erkenning
van het Nederlands is hiervan een belangrijk onderdeel ;
— het invullen van de rechtmatige plaats van Vlaanderen in Europa en de wereld op
cultureel, economisch, wetenschappelijk en sociaal gebied ;
— het ondersteunen van jonge democratieën.
Strategische prioriteiten van het Vlaamse buitenlandse beleid zijn de versterking van
het politieke gewicht van Vlaanderen op het internationale forum, de bevestiging van
een volwaardige positie van Vlaanderen met zijn eigen taal en cultuur in de Europese
Unie en in een ruimer internationaal verband en de versterking van het economisch, sociaal en ecologisch potentieel van Vlaanderen. Deze prioriteiten zullen aan bod komen in
de voorbereiding van de Intergoevernementele Conferentie van de Europese Unie van
1996, in de verdieping van de relaties met Nederland en met de andere buurlanden en
regio's, via de buitenlandse handel en het aantrekken van buitenlandse investeringen, in
de verdieping van de relaties met zich ontwikkelende democratieën in Centraal- en
Oost-Europa alsook in Zuidelijk Afrika en inzonderheid Zuid-Afrika, en in de bevordering van de samenwerking met landen in ontwikkeling.
De Vlaamse regering is van mening dat zij een specifieke en complementaire bijdrage
kan en moet leveren aan de ontwikkeling van het zuidelijke halfrond.
Een samenhangend Vlaams buitenlands beleid moet gebaseerd zijn op duidelijke prioriteiten en passen in een lange termijnvisie. Door het publieke debat te organiseren,
moet de Vlaamse Raad daarbij een belangrijke rol spelen.
Alle contacten naar en van het buitenland moeten gestroomlijnd verlopen onder de
leiding van één Vlaams minister. De andere Vlaamse ministers die binnen hun bevoegdheid internationale initiatieven nemen, zullen dat doen in akkoord met de Vlaamse
minister die bevoegd is voor het buitenlands beleid. De diverse Vlaamse diensten en
instellingen die op buitenlands vlak actief zijn moeten professioneler werken. Hun
dienstverlening moet meer op elkaar afgestemd worden. Vooral de werking van de
Vlaamse Dienst voor Buitenlandse Handel (VDBH) zal in dit verband de nodige aandacht vragen. De dienst „Investeren in Vlaanderen” zal worden versterkt.
Het Vlaams buitenlands beleid moet niet alleen ingepast worden in het federaal buitenlands beleid, maar kan er eveneens een eigen stempel op drukken. Omgekeerd moet
het federaal buitenlands beleid de Vlaamse belangen in rekening brengen. De Vlaamse
regering wil ook dat de Interministerile conferentie voor het Buitenlands Beleid een volwaardig overlegorgaan wordt waar het federaal beleid en dat van de deelstaten op elkaar
afgestemd worden en elkaar versterken.

3. ONZE AUTONOMIE VERDIEPEN
Vlaanderen wil ook de anderen - in België, in Europa, in de wereld - alle ruimte laten
om zich te ontwikkelen. Wij willen vooruit, maar niet ten koste van anderen. Wij willen
enkel het recht om ons verder te ontplooien, op ons ritme en op onze manier. Daarvoor
is het nodig dat onze autonomie op een aantal punten wordt verdiept.
Het Sint-Michielsakkoord en de vierde staatshervorming gaven reeds uitvoering aan
de prioritaire doelstellingen van het Vlaams Tienpuntenprogramma voor de
Staatshervorming. Daardoor beschikt Vlaanderen nu eindelijk over een volwaardig eigen
parlement. De dynamiek van de staatshervorming is hiermee echter niet afgerond.
Een aantal punten verdienen nog verdere opvolging, zoals de regionalisering van de
basiswetgeving op de provincies en de gemeenten, en de splitsing van het kiesarrondissement Brussel-Halle-Vilvoorde.

[ 11 ]

10 (BZ 1995) – Nr. 1

In een aantal sectoren zoals wetenschapsbeleid, landbouw, ontwikkelingssamenwerking, sociaal-economisch beleid en buitenlandse handel is er nood aan meer homogene
bevoegdheidspakketten.
Dit geldt zeker voor de sociale sector. Gezinsbeleid en gezondheidszorg zijn persoonsgebonden aangelegenheden bij uitstek. De Vlaamse overheid dient dan ook haar volle
verantwoordelijkheid op te nemen voor alle aspecten van de persoonsgebonden sector,
teneinde een samenhangend beleid te kunnen voeren.
De Vlaamse overheid zal blijven ijveren om de onverantwoorde transferten tussen de
twee deelstaten versneld op te sporen en structureel weg te werken, om te komen tot een
duidelijke, objectieve en omkeerbare solidariteit tussen personen en gemeenschappen.
Ook op andere terreinen zoals het mobiliteitsbeleid - met inbegrip van de spoorwegen
- en de verkeersreglementering dringt een ruimere Vlaamse impact zich op.
Verder dienen met de federale overheid afspraken gemaakt over het werkgelegenheidsbeleid in brede zin, de mogelijkheid van CAO's binnen de Vlaamse bevoegdheden
en de volledige overdracht van de tewerkstellingsprogramma's. Vlaanderen dient volwaardig te kunnen beslissen of medebeslissen over alle beleidsmaatregelen die de ontwikkeling van de werkgelegenheid bepalen.
Daarom is het eveneens een Vlaams belang dat de nieuwe federale regering onmiddellijk en ten volle de sociaal-economische uitdagingen aanpakt.
De verruiming van de autonomie voor de twee deelstaten om hun eigen grondregels
vast te leggen, de zogenaamde constitutieve autonomie, dringt zich op.
Vanuit de bekommernis voor het goed functioneren van de instellingen zal, in samenspraak met het Vlaams parlement, prioritair nagegaan worden welke bijkomende taken
en opdrachten Vlaanderen zelfstandig op zich dient te nemen, mede in het perspectief
van homogene bevoegdheidspakketten, gekoppeld aan een verruimde fiscale en financiële verantwoordelijkheid voor de deelstaten.
Deze punten zullen ingebracht worden in een gesprek van Gemeenschap tot
Gemeenschap. Op federaal vlak moeten terzake eveneens de nodige afspraken gemaakt
worden.
De Vlaamse regering erkent het nut en de noodzakelijkheid van overleg en samenwerking op basis van gelijkwaardigheid.
Deze samenwerking kan geenszins een afstand van bevoegdheden of machtsverschuiving naar de federale overheid tot gevolg hebben.
Evenzo blijft de Vlaamse overheid in haar samenwerking met andere overheden vasthouden aan het beginsel van autonomie en territorialiteit.
Waar de Vlaamse regering het nuttig acht zal zij zelf samenwerkingsakkoorden nastreven.

4. DE ONDERSTEUNING VAN DE VLAMINGEN IN HET RANDGEBIED
De Vlaamse regering zal verder met positieve maatregelen duidelijk maken dat de
gemeenten met bijzonder taalstatuut en de gemeenten in Vlaams-Brabant met een
anderstalige minderheid integraal behoren tot het Nederlandse taalgebied. Het Vlaams
parlement en de Vlaamse regering blijven het territorialiteitsbeginsel als onaantastbaar
beschouwen en zullen hun bevoegdheden autonoom en onverkort uitoefenen op hun
grondgebied.
Het actieprogramma voor Voeren wordt afgewerkt. Uit het lopend strategisch onderzoeksprogramma voor de Vlaamse Rand rond Brussel zullen relevante beleidsconclusies
getrokken worden met betrekking tot de problematiek van de toenemende internationalisering van een deel van Vlaams-Brabant. Uitgangspunt hierbij is een grote openheid
naar de buitenlanders toe, weliswaar gesteund op een versterkte Vlaamse identiteit.
In het kader van de versterking van de Vlaamse Rand zal tenvolle gebruik worden
gemaakt van het nieuwe instrument dat de provincie Vlaams-Brabant is.
Zoals voor Voeren zal na overleg met de betrokken Vlamingen en in samenwerking
met de provincie ook voor de Rand een versterkt actieprogramma worden opgezet, met

10 (BZ 1995) – Nr. 1

[ 12 ]

bijkomende maatregelen op alle domeinen waar de Vlaamse gemeenschap voor bevoegd
is.
De Vlaamse regering zal gecoördineerde initiatieven nemen, gericht op een beter onthaal en integratie van de buitenlanders en een grotere sensibilisering van de plaatselijke
bevolking voor het Vlaams karakter van de streek.
Met het oog op het handhaven van een kwaliteitsonderwijs voor Nederlandstaligen in
de Rand, zullen scholen met een groter aantal anderstaligen projectmatig ondersteund
worden teneinde reële integratie kansen te bieden.
Voor de Vlaamse Rand zal verder een stringent open-ruimte-beleid gevoerd worden.
Met Vlabinvest als instrument zal de Vlaamse overheid inspelen op de specifieke huisvestingsnoden van de plaatselijke bevolking teneinde de sociale verdringing van autochtone bevolking in de Vlaamse rand te voorkomen.
De taalwetgeving zal strikt worden toegepast, er van uitgaand dat de faciliteitenregeling als uitzondering op de regel van de ééntaligheid, beperkend moet worden geïnterpreteerd.
De negatieve gevolgen van de internationalisering en ontvolking van Brussel mogen
niet eenzijdig op Vlaanderen afgewenteld worden. Mede vanuit dit uitgangspunt zal
overleg gepleegd worden met het Hoofdstedelijk Gewest.

5. BRUSSEL ONZE HOOFDSTAD
Brussel met zijn internationale uitstraling blijft voor Vlaanderen het ankerpunt bij uitstek waar we ons bekendmaken aan Europa en de wereld. De Vlaamse Gemeenschap
zal maximaal gebruik maken van deze opportuniteit, via een versterkte aanwezigheid.
Daarnaast heeft Brussel ook een hoofdstedelijke functie voor heel Vlaanderen. Het is
dan ook een belangrijke opdracht voor de Vlaamse Gemeenschap om deze functie waar
te maken door een blijvende investering in mensen en middelen.
De jongste verkiezingsresultaten moeten ons nog zorgen baren voor de positie van de
Vlamingen en van het Nederlands in Brussel.
Het Vlaams parlement en de Vlaamse regering zullen hun inspanningen opdrijven
opdat de Brusselse Vlamingen en de Vlaamse Gemeenschap zich maximaal kunnen ontplooien in hun multiculturele hoofdstad Brussel.
Institutioneel is Brussel, zeker na de jongste staatshervorming stevig verankerd in de
Vlaamse Gemeenschap. Een verzekerde en werkbare Vlaamse vertegenwoordiging in
de plaatselijke besturen en in de Brusselse Hoofdstedelijke Raad en de Verenigde
Vergadering van de Gemeenschappelijke Gemeenschapscommissie blijft voor
Vlaanderen een aandachtspunt.
Voortbouwend op de besluiten van het vierde Kongres van de Brusselse Vlamingen
zal op korte termijn een vernieuwde strategie uitgewerkt worden, in samenwerking met
de Vlaamse Gemeenschapscommissie.
De Vlaamse regering en het Vlaamse parlement zullen voor alle gemeenschapsmateries met de Vlaams-Brusselse instanties (de Vlaamse Gemeenschapscommissie en haar
College) een afsprakenovereenkomst maken m.b.t. de strategische oriëntaties van het in
Brussel te voeren beleid.
In de sectoren welzijn en volksgezondheid zijn er nog hiaten in de dienstverlening die
dringend moeten worden weggewerkt.
De Vlaamse regering zal blijven investeren in een kwalitatief cultureel aanbod, dat een
breed publiek aanspreekt.
In het secundair en hoger onderwijs dringt zich een grotere samenwerking op om te
komen tot een efficiënt en toekomstgericht onderwijsaanbod. De Vlaamse regering zal
voor de globale problematiek van het Nederlandstalig onderwijs in Brussel een duurzame oplossing zoeken.
Om de Vlamingen aan te zetten in Brussel steeds hun eigen taal te gebruiken, zal een
sensibiliseringscampagne worden opgezet.

[ 13 ]

10 (BZ 1995) – Nr. 1

Bij het overleg met de Brusselse beleidsverantwoordelijken zullen ook de rechten en
belangen van de Brusselse Vlamingen vooropstaan, alsook de herhaalde schendingen van
de taalwetgeving ten nadele van de Nederlandstaligen.

6. BUDGETTAIRE ORTHODOXIE
De opeenvolgende Vlaamse regeringen hebben er steeds een erezaak van gemaakt om
een orthodox budgettair beleid te voeren. Daartoe heeft de vorige Vlaamse regering op
13 mei 1993 de Vlaamse „meesternorm” goedgekeurd, die vanuit een perspectief op lange
termijn de reële bestedingsmogelijkheden vast legt en rekening houdt met de evolutie
van de middelen tot het jaar 2010.
Dit strikte beleid moet worden verdergezet om de beleidsruimte van de Vlaamse overheid ook op lange termijn te behouden en te vergroten. Daarom zal de „meesternorm”
ook in de volgende jaren bij de opstelling van de begroting gehanteerd worden. Dit zal
ertoe leiden dat de Vlaamse begroting vanaf 1998 in evenwicht zal zijn. Door het hanteren van de „meesternorm” kan de Vlaamse Gemeenschap zo haar uitgavengroei aanhouden, ook na 2000, jaar waarin de groei van de middelenontwikkeling vermindert.
Zoals van alle overheden wordt verwacht, zal Vlaanderen zijn deel van de inspanningen leveren om de Maastrichtnorm in 1996 te bereiken en dit beleid verder te bestendigen. Het Vlaamse Gewest zal erover waken dat ook de lokale besturen zich in deze
inspanning inschrijven.
Een effectief bestuur is slechts mogelijk, indien voldoende werkings- en investeringsmiddelen het beleid blijvend kunnen ondersteunen. Daarom zal de Vlaamse regering de
personeelslasten binnen haar primaire bestedingsmogelijkheden beheersbaar houden.
Nieuwe initiatieven of prioritaire projecten in de strategische planningscyclus zullen
gefinancierd worden :
1° binnen de globale beleidsruimte van de „norm”
2° via schrapping of vermindering van andere uitgaven
3° binnen de beleidsruimte ontstaan door het afstoten van niet-kerntaken
4° via overgedragen middelen.
De Vlaamse regering zal erop toe zien dat zoals in de voorgaande regeerperiode de
Vlaamse belastingdruk - d.w.z. de som van alle belastingen ingesteld door het Vlaamse
parlement - niet toeneemt t.o.v. het Vlaams regionaal produkt.
Daar waar retributies en hiermee gelijkgestelde heffingen niet overeenstemmen met
het kostprijsniveau van de geleverde diensten, kan het tarief opgetrokken worden tot dit
kostprijsniveau, zonder dat dit een alibi mag vormen voor de minder goede organisatie of
de inefficiëntie van de uitvoerende diensten. Tevens kunnen heffingen worden ingevoerd met een ontradend effect.
Elk jaar zal de Vlaamse regering bij haar begrotingsvoorstelling de evolutie van de
Vlaamse belastingsdruk aangeven.
Alle begrotingsprogramma's zullen zonder uitzondering via doelmatigheidsanalyses op
hun efficiëntie en maatschappelijke effectiviteit worden doorgelicht, waarna niet langer
relevante uitgaven zullen worden geschrapt. Anderzijds zullen in de bestaande financieringssystemen doelmatigheidsprikkels worden ingebouwd, gekoppeld aan de invoering
van prestatiegerichte financieringsmechanismen.
In dat kader zal de Inspectie van Financiën binnen haar herzien takenpakket de
opdracht krijgen om specifiek de financiële mechanismen door te lichten.
De uitwerking van dit regeerprogramma zal budgettair zijn eerste invulling krijgen bij
het opstellen van de begroting 1996.

7. VIJF GROTE UITDAGINGEN
Voor de nieuwe Vlaamse regering stellen zich vijf grote uitdagingen, die alle te maken
hebben met de uitbouw van onze deelstaat.

10 (BZ 1995) – Nr. 1

[ 14 ]

7.1. De kwaliteit van economie en werkgelegenheid
Vlaanderen moet - door ondernemingszin, initiatief, vorming, onderzoek en ontwikkeling - tot het economisch koppeloton in Europa blijven behoren, met behoud van de
culturele eigenheid, steeds meer sociale rechtvaardigheid en een beter ecologisch evenwicht. Werkgelegenheid is voor deze regering een topprioriteit. Daartoe zal de nieuwe
regering mee bouwen aan een concurrentile economie die duurzame ontwikkeling en
werkgelegenheid tot stand brengt. Werkgelegenheid is immers de eerste sleutel tot de
persoonlijke, gezins- en maatschappelijke ontwikkeling van alle mensen.

7.2. De kwaliteit van het Vlaamse bestuur
Met meer regels, meer centen en meer personeel wordt niet per definitie beter
bestuurd. Hefbomen voor een beter bestuur zijn subsidiariteit op internationaal en binnenlands vlak, partnerschap, vereenvoudigde regelgeving met een gepaste controle, een
duidelijke afbakening van de taken en een goed uitgebouwd communicatiebeleid.
De gemeentebesturen als eerstelijnsoverheden en de provinciebesturen als intermediair bestuursniveau zijn bevoorrechte partners om het Vlaamse beleid op het terrein te
helpen waarmaken. Regels, administraties en openbare instellingen ontlenen hun
bestaansrecht enkel aan hun toegevoegde waarde. Hebben ze geen toegevoegde waarde,
dan moeten ze verdwijnen of nooit tot stand komen. Administraties en openbare instellingen zullen worden bestuurd op basis van dwingende afspraken en beheersovereenkomsten.

7.3. De kwaliteit van de stedelijke leefomgeving
In onze steden moet het opnieuw goed en veilig leven zijn. Met een grootschalige aanpak wordt niet altijd het beoogde resultaat bereikt, zeker niet op het vlak van armoedebestrijding. Hier is een meer geïntegreerde aanpak nodig, waarbij kleinere ingrepen en
acties op een samenhangende manier passen in een globale visie. De buurt zelf kan het
best aangeven waar welke concrete maatregelen moeten genomen worden en daarbij
gewicht geven aan de armsten zelf.
Huisvestingsprojecten blijven nodig, maar er zal prioriteit gegeven worden aan een
omvangrijk inbreidings- en renovatieprogramma. Het economisch initiatief moet
opnieuw op maat van de stad gestimuleerd worden. Ook een geïntegreerd beleid inzake
welzijn, gezin, verenigingsleven, onderwijs, tewerkstelling, cultuur en ontspanning is
meer dan nodig.

7.4. De kwaliteit van het milieu
De inspanningen voor een gezond leefmilieu (zuiver water, bodem en mest, afval,
lucht en stilte, energie) moeten onverminderd worden doorgezet.
Daarbij zullen de Europese normen, geplaatst in de specifieke Vlaamse ruimtelijke
context, mede richtinggevend zijn. Er is nood aan een geïntegreerde aanpak die afgestemd is op de verschillende doelgroepen. Preventie moet de bovenhand krijgen. Dit
alles moet gebeuren binnen aanvaardbare maatschappelijke kosten en baten.
Mobiliteit speelt een cruciale rol in onze economie en in de samenleving. Er is een
meer globale en vernieuwde aanpak nodig met het oog op een beheersing van de verplaatsingsbehoeften, een billijke verdeling van de verplaatsingsmogelijkheden en een
drastische verhoging van de verkeersveiligheid en leefbaarheid van de woonkernen.

7.5. De kwaliteit van leven en samenleven
Emancipatie moet het sleutelwoord worden in het welzijnsbeleid zodat iedereen maximale ontplooiingskansen kan krijgen. Het beleid moet erop gericht zijn de zelfredzaamheid én de solidariteit te vergroten. Onderwijs, sport en cultuur moeten jong en oud meer
weerbaar maken in een samenleving die op fysiek, intellectueel en emotioneel vlak
steeds meer van ons vergt. Heel veel belang moet worden gehecht aan het gezin in al zijn
vormen. De welzijns- en gezondheidsvoorzieningen moeten zich in de eerste plaats richten tot de kansarmen en meer inspanningen doen om deze effectief te bereiken. Het zor-

[ 15 ]

10 (BZ 1995) – Nr. 1

gaanbod moet rekening houden met de draagkracht van alle gezinnen en individuen.
Senioren zijn een rijkdom voor de Vlaamse samenleving, waar ze volop aan hun trekken
moeten komen.

PRIORITEITEN

1. KWALITEIT VAN ECONOMIE EN WERKGELEGENHEID

1.1. ALLEEN DUURZAME ECONOMIE ZORGT VOOR DUURZAME WERKGELEGENHEID
Vlaanderen is één van de meest welvarende regio’s van Europa. De voorbije tien jaar
kende Vlaanderen een gemiddelde economische groei van 2,4% per jaar. Deze groei
gekoppeld aan een stimuleringsbeleid vanuit de overheid resulteerde in 200.000 nieuwe
jobs in de privé-ondernemingen en privé-organisaties in Vlaanderen.
Gezonde bedrijven en goed geschoolde arbeidskrachten vormen het economisch
draagvlak voor welvaart en werkgelegenheid. Dit hangt nauw samen met de dynamiek
van het Vlaams bedrijfsleven : de vele KMO’s en grote ondernemingen die op efficiënte
en flexibele wijze op de markt inspelen. Maar ook door aandacht te hebben voor de
nieuwe behoeften aan dienstverlening (zoals zorg voor bejaarden, kinderopvang, vrijetijdsbesteding, cultuur, milieubescherming en verbetering van de leefomgeving) worden
nieuwe kansen gecreëerd.
Daarom wil de Vlaamse regering een economisch beleid voeren dat het opstarten van
nieuwe bedrijven stimuleert en de bestaande bedrijven de nodige ontwikkelingskansen
biedt, waarbij voor iedereen in Vlaanderen een duurzame welvaart en werkgelegenheid
kan worden gewaarborgd.
De Vlaamse regering zal streven naar een geïntegreerd beleid waarbij de economische
pijler in samenhang wordt gezien met de sociale, culturele en ecologische pijlers in onze
samenleving. Welvaart en werkgelegenheid vormen de beste waarborg tegen sociale uitsluiting en kansarmoede. Enkel een gezonde, duurzame economie kan voor duurzame
werkgelegenheid zorgen.
Het sociaal-economisch advies en overleg, dat zich op zijn kerntaken toelegt, zal daarbij een belangrijke rol spelen.
Ondanks de sterkte van de Vlaamse economie, is de werkloosheid in Vlaanderen vandaag nog steeds te hoog. Daarom moet de Vlaamse regering - in samenwerking en overleg met de federale overheid, het bedrijfsleven en de sociale partners - van het terugdringen van de werkloosheid het hoofddoel maken en er naar streven op middellange termijn
de werkloosheid te halveren.
Om deze belangrijke doelstelling te bereiken is een versterking van het ondernemingsklimaat en de verbetering van de leefomgeving in Vlaanderen nodig, met bijzondere aandacht voor de hierna volgende punten.

1.2. KWALITATIEF EN KWANTITATIEF CONCURRENTIEVERMOGEN
In ruggespraak met de Vlaamse sociale gesprekspartners zal de Vlaamse regering een
dialoog aangaan met de federale regering over alle kwalitatieve en kwantitatieve aspecten van het concurrentievermogen, de vermindering van de sociale lasten op arbeid en de
fiscaliteit. De verlaging van de sociale lasten is niet alleen van primordiaal belang voor
de Vlaamse exporterende bedrijven, maar ook voor de vele Vlaamse KMO's die actief
zijn op de binnenlandse markt en die vaak arbeidsintensief zijn. Met deze bedrijven
moeten hierover duidelijke tewerkstellingsafspraken worden gemaakt. Ook in de social
profitsector zal met de budgettaire ruimte die vrij komt door de verlaging van de sociale
lasten duurzame tewerkstelling worden gecreëerd, met voorrang voor laaggeschoolden.

10 (BZ 1995) – Nr. 1

[ 16 ]

1.3. MEER WETENSCHAP EN TECHNOLOGIE, BETER ONDERZOEK EN
ONTWIKKELING
De economische en maatschappelijke ontwikkeling is steeds meer op kennis gebaseerd. De impact van wetenschap en technologie staat daarbij buiten kijf. Terwijl het
wetenschapsbeleid voor de voedingsbodem zorgt voor nieuwe ideeën, zorgt het technologiebeleid er voor dat deze ideeën zich verder kunnen ontwikkelen.
Wetenschap, onderzoek en ontwikkeling zijn dus van wezenlijk belang voor een duurzame economische groei. Vlaanderen moet dan ook zijn hoogtechnologische sectoren
verder ontwikkelen, en de zogenaamd traditionele sectoren technologisch opwaarderen.
De inhaalbeweging in het wetenschapsbeleid die tijdens de vorige legislatuur werd
ingezet, wordt verdergezet. Samen met het bedrijfsleven zal de Vlaamse regering er naar
streven om jaarlijks 2 % van het bruto regionaal produkt in onderzoek en ontwikkeling
te investeren, waarbij ook de overheid haar deel van de inspanningen zal leveren. In dit
kader moeten de financieringsformules voor industrieel onderzoek gemoderniseerd worden en rekening houden met de veranderde situatie van KMO's en grote bedrijven. Het
doel is steeds : beter onderzoek, met meer onderzoekers, die vanuit verschillende disciplines met mekaar samenwerken en voor een goede wisselwerking zorgen met alle categorieën gebruikers (KMO's, grote bedrijven, opleiding en onderwijs, enz...).
De Vlaamse regering zal de universiteiten, hogescholen en onderzoekscentra aanmoedigen om de onderzoeksresultaten en de nieuwe technologieën beter in Vlaanderen te
valoriseren. De problematiek van de intellectuele rechten en de commercialisering via
octrooien en patenten, zal daarbij bijzondere aandacht krijgen.
Technologiespreiding, die de kloof tussen producenten en gebruikers van technologie
moet helpen dichten, wordt dè opdracht van het technologiebeleid in de komende jaren.
Heel wat bedrijven in Vlaanderen, vooral KMO's, hebben immers behoefte aan produkten procesinnovaties om verder te kunnen ontwikkelen. Naast het stimuleren van economische netwerken en het aantrekken van innovatiekapitaal, is het vooral belangrijk dat
de traditionele financiering van het gemeenschappelijke industrieel onderzoek binnen
Vlaanderen hervormd en versterkt wordt. De technologiespreiding zal ook worden
ondersteund door nieuwe initiatieven in de onderwijs- en opleidingssector.
Het Instituut voor de bevordering van het Wetenschappelijk Onderzoek in de
Industrie (het IWT) zal in dit beleid van technologiespreiding een coördinerende rol spelen.
Om het wetenschaps- en technologiebeleid economisch en maatschappelijk te doen
renderen en beter bekend te maken, moet de wetenschapsvoorlichting en -communicatie
verbeterd worden. De Stichting Technologie Vlaanderen moet verder een stimulerende
rol spelen om een betere kijk te krijgen op alle maatschappelijke aspecten van de technologie. Ook de Stichting Flanders Technology International zal zijn inspanningen verder
zetten om wetenschap en technologie te populariseren en het grote publiek te sensibiliseren.

1.4. PERMANENTE VORMING : EEN TOPPRIORITEIT
De vorming van de (werkende) Vlaming beperkt zich nog al te veel tot de opleiding op
school, de universiteit of de hogeschool. Door de vele economische en maatschappelijke
veranderingen worden echter steeds strengere en wisselende eisen gesteld inzake de kwalificatie van werknemers. Daarbij gaat het niet alleen om de juiste kennis, maar ook en
vooral om de nodige vaardigheden om ermee om te gaan. Te veel mensen hebben op dit
vlak te weinig weerbaarheid en vinden hun weg niet in het grillige aanbod van kennis en
informatie. Permanente vorming en kennisversteviging die mensen meer weerbaar maakt,
zijn dan ook dé grote uitdagingen voor iedereen die sterk wil staan in de samenleving.
De Vlaamse regering wil een krachtige impuls geven aan de vernieuwde uitbouw van
de permanente vorming. Onafgezien van de opleiding die elkeen heeft genoten moet
voor iedereen - werkzoekenden, werkenden, jongeren, ouderen - een passend aanbod
voorhanden zijn. Bij de opleiding van jongeren en werknemers is daarbij ook een belangrijke rol weggelegd voor het bedrijfsleven.
Ook het terugdringen van de werkloosheid vereist vooral voor de langdurige werklozen een planmatige aanpak, die gericht is op de verbetering van de arbeidskwalificatie

[ 17 ]

10 (BZ 1995) – Nr. 1

van de beroepsbevolking. Te veel werklozen in Vlaanderen zijn immers te laag
geschoold of hebben een verkeerde scholing gekregen.
In de nieuwe aanpak zullende volgende klemtonen gelegd worden :
— voorzien in meer mogelijkheden voor laaggeschoolde volwassenen waardoor hun
functionele basisvaardigheden op een maatschappelijk aanvaardbaar niveau gebracht
worden (basiseducatie) of waardoor ze alsnog een minimale startkwalificatie kunnen
verwerven (tweedekans- en volwassenenonderwijs, beroepsopleiding);
— verhogen van de inspanningen om werkzoekenden her- en bijscholingsmogelijkheden aan te bieden die hun kansen op de arbeidsmarkt kunnen verbeteren ;
— uitbreiden van de mogelijkheden tot permanente vorming voor alle werknemers en
zelfstandigen teneinde hun kwalificaties aan de nieuwe eisen aan te passen en de jobmobiliteit te verhogen ;
— verbreding van de beroepsopleidings, vooral via „on the job”-trainingen, leereilandprojecten en formules van alternerend leren en werken, die gekoppeld worden aan
tewerkstellingsverbintenissen vanwege het bedrijfsleven.
Deze nieuwe aanpak kan enkel tot resultaten leiden door een nauwe samenwerking en
onderlinge taakafstemming tussen de overheid, de Vlaamse Dienst voor
Arbeidsbemiddeling en Beroepsopleiding (VDAB), het Vlaams Instituut voor het
Zelfstandig Ondernemen (VIZO), de basiseducatie, het volwassenenonderwijs, het
onderwijs voor sociale promotie (OSP), de universiteiten, de hogescholen, en de opleidingsinspanningen van sociale partners. Daarbij moet ook gezocht worden naar gemengde financieringssystemen, waarbij de overheid en het bedrijfsleven elk een deel van de
lasten dragen.
De Vlaamse regering zal een team van specialisten samenstellen met drie uitgesproken
opdrachten.
— Kwaliteitseisen vastleggen voor elk opleidingsaanbod, ongeacht wie dit organiseert.
De aanbieders kunnen op hun vraag en na een gunstige evaluatie een kwaliteitslabel
bekomen.
— Overlappingen en gaten in de vormingsmarkt opsporen en signaleren. Daarbij
moeten ook nieuwe vormingstechnieken en -kanalen (zoals Telenet Vlaanderen) aan bod
komen.
— De idee van permanente vorming voor allen via alle mogelijke kanalen promoten.

1.5. VERSTERKING EN VERNIEUWING VAN DE ECONOMISCHE INFRASTRUCTUUR
Om de economische omgeving voor de bedrijven te verbeteren heeft de Vlaamse regering in de voorbije vier jaar een inhaaloperatie uitgevoerd inzake de versterking en vernieuwing van de economische infrastructuur. Deze inspanningen moeten verder gezet
worden.
Binnen de beschikbare schaarse ruimte in Vlaanderen is er nood aan voldoende en
goed geselecteerde ruimte voor economische activiteiten. Bestaande reserves aan bedrijventerreinen moeten beter uitgerust worden om op de directe behoeften te kunnen
inspelen en er moet actief werk worden gemaakt van de valorisering van verlaten
bedrijfspanden en verkommerde industriegebieden. De schaarse ruimte moet er ook toe
aanzetten de effectieve bebouwing van de terreinnen te optimaliseren.
Vlaanderen is door zijn uitstekende ligging en uitrusting een belangrijke logistieke
draaischijf binnen Europa. Hierdoor is het zeer aantrekkelijk voor diensten, distributie-,
overslag-, vervoer- en havenbedrijven. Deze sectoren zorgen voor heel wat werkgelegenheid.
Vlaanderen moet zijn logistiek competitiviteitsvoordeel binnen Europa handhaven en
verbeteren. Daarom zal de Vlaamse regering werk maken van de ontwikkeling van een
selectief strategisch infrastructuurprogramma. In het kader van de complementaire ontwikkeling van de havens zal de maritieme toegankelijkheid en de basisinfrastructuur van
de havens geoptimaliseerd worden. Tegelijkertijd zal een Vlaams-Europese transportas
uitgebouwd worden, waarbij het water-, weg- en spoorvervoer beter op elkaar afgestemd
worden. De concrete projecten van dit strategisch infrastructuurprogramma zullen gese-

10 (BZ 1995) – Nr. 1

[ 18 ]

lecteerd worden aan de hand van een duidelijk afwegingskader, waarbij rekening wordt
gehouden met het strategisch belang, de weerslag op de omgeving en de financieringsmogelijkheden.

1.6. TELENET VLAANDEREN : TOEKOMSTGERICHT
Het project Telenet Vlaanderen is een goed voorbeeld van toekomstgerichte verankering. Dank zij Telenet Vlaanderen wordt een ingrijpende modernisering van de telecommunicatie-infrastructur in Vlaanderen tot stand gebracht. De Vlaamse regering zal erop
toezien dat de communicatiekosten op termijn voor bedrijven en particulieren goedkoper worden. Tegelijkertijd is het project een belangrijke stimulans voor Vlaamse bedrijven uit de sectoren van multimedia, kabel, pers, software en telecommunicatie.
Met Telenet Vlaanderen wil de Vlaamse regering inspelen op de vrijmaking van de
telecommunicatienetwerken in Europees verband. Hiertoe is het noodzakelijk dat de
federale wetgever het ritme van de Europese vrijmaking van de netwerken zou volgen.
Door de samenwerking tussen Belgacom en Telenet Vlaanderen moeten beide netwerken elkaar kunnen aanvullen.
De Vlaamse regering zal er over waken dat het principe van de „universele dienstverlening” gerespecteerd wordt. Daardoor kan de toegang tot de telecommunicatienetwerken en -diensten aan iedereen worden gewaarborgd. Er zal een fonds worden opgericht
voor de financiering van deze universele dienstverlening. De operatoren, die deze universele dienstverlening niet aanbieden, moeten financieel in dit fonds bijdragen.
De Vlaamse regering wenst dat het hervormde Belgisch Instituut voor Post en
Telecommunicatie (BIPT) in zijn rol van toezichthoudende administratie dit principe zo
snel mogelijk concretiseert. De Gewesten en Gemeenschappen moeten bij het beheer
van het BIPT betrokken worden.

1.7. INVESTEREN IN VLAANDEREN
De Vlaamse regering is er de afgelopen jaren in geslaagd belangrijke buitenlandse
bedrijven te overtuigen om hier te investeren. Hierdoor werden meer dan 8.000 nieuwe
en duurzame jobs gecreëerd. De Vlaamse regering wil de aantrekkelijkheid van
Vlaanderen en van de Vlaamse produkten in het buitenland sterker en op een meer
coherente wijze promoten.
Dit veronderstelt dat de dienst „Investeren in Vlaanderen” wordt uitgebreid, zodat
buitenlandse bedrijven bij al hun vragen professioneel kunnen worden begeleid. De budgetten voor expansiesteun zullen een belangrijke hefboom blijven voor het aantrekken
van buitenlandse investeerders. Tevens zullen deze budgetten voor economische expansie doelgericht aangewend worden voor het stimuleren van waardevolle binnenlandse
bedrijven.
De diverse Vlaamse instellingen die actief zijn in het buitenland, moeten meer op
elkaar afgestemd worden. Vooral de werking van de Vlaamse Dienst voor Buitenlandse
Handel (VDBH) vraagt bijzondere aandacht.

1.8. ONDERSTEUNING VAN DE KMO's
De Vlaamse regering zal haar beslissingen en initiatieven inzake economisch beleid op
hun KMO-impact toetsen. Daarbij zal vooral aandacht worden besteed aan een betere
administratieve bijstand en aan specifieke steunmaatregelen in de sfeer van de immateriële investeringen (onderzoek en ontwikkeling, milieu-audit, managementvorming, integrale kwaliteitszorg, e.a.).

1.9. VOLDOENDE RISICOKAPITAAL VOOR VERANKERING
Vlamingen hebben de neiging om vooral in risicoloos overheidspapier te investeren.
Nochtans hebben heel wat Vlaamse bedrijven behoefte aan risicokapitaal voor de realisatie van nieuwe investeringsprojecten.

[ 19 ]

10 (BZ 1995) – Nr. 1

Daarom wil de Vlaamse regering de beschikbaarheid van groeikapitaal in KMO’s vergroten. Ook om de continuïteit van familiale bedrijven te kunnen verzekeren, moet een
aangepaste regeling uitgewerkt worden voor de opvolgingsproblematiek.
Gelet op de schaarste aan Vlaams risicokapitaal vervult de Gewestelijke
Investeringsmaatschappij voor Vlaanderen (GIMV) een cruciale rol als verschaffer van
durfkapitaal. De GIMV moet de initiator blijven van nieuwe en toekomstgerichte projecten in Vlaanderen. Voor de verhoging van haar maatschappelijk kapitaal kan de GIMV
een beroep doen op de privé-sector volgens de bepalingen van de huidige beheersovereenkomst. Het wezen van de GIMV als instrument van economisch beleid van de overheid moet daarbij gevrijwaard blijven.
De Vlaamse regering zal de sensibilisering rond het verankeringsthema verderzetten.
Daarbij zal bijzondere aandacht uitgaan naar de rol van de intercommunales en naar de
globalisatie en reglementering van de pensioenfondsen.

1.10. EIGEN ENERGIEBELEID
Het beleid tot vermindering van de CO2 uitstoot, zoals uitgewerkt in het beleidsplan
van het Vlaamse gewest, zal intensief verdergezet worden.
Het rationeel energiegebruik zal met de aangepaste instrumenten (zoals beleidsovereenkomsten met de gas en electriciteitssector) uitgevoerd worden. Het principe van de
beheersing van de vraag naar energie is daarbij een essentieel uitgangspunt.
De Vlaamse regering beschouwt de introductie van een energie- en CO2 heffing als een
belangrijk onderdeel van het CO2 reductiebeleid.
De Vlaamse regering wenst de financiële, beleidsmatige en organisatorische onafhankelijkheid te versterken van de energiedistributiesector.
Op basis van een evaluatie van het Vlaams Impulsprogramma Energietechnologie
(VLIET) zal nagegaan worden hoe de ontwikkeling en de introductie van milieuvriendelijke energietechnologieën zal verder bevorderd worden.

1.11. DUURZAME LAND- EN TUINBOUW
Voor de land- en tuinbouw en voor de visserij zal er in overleg met de sector een specifiek beleid worden uitgewerkt dat een antwoord biedt op de structurele wijzigingen die
zich aandienen.
Steun voor kwaliteitsproduktie zal hierbij primeren, zodat vooral de gezinsbedrijven
en visserijrederijen zich dynamisch kunnen ontwikkelen binnen de Europese Unie en op
wereldschaal.
De bedrijfsovernamen en de noodzakelijke investeringen voor de modernisering en
diversificatie van de bedrijven zullen daarbij bijzondere aandacht krijgen. In dit kader
zullen de bijkomende milieu-investeringen ondersteund worden, die moeten leiden tot
een duurzame land- en tuinbouw, die rekening houdt met de draagkracht van het milieu
en de leefbaarheid van de sector.
Voor de promotie van de produkten van de Vlaamse land- en tuinbouw en de zeevisserij zal een marketingbeleid worden uitgestippeld dat rekening houdt met de wensen en
de belangen van de verbruikers. Dit beleid zal zich vooral op de nieuwe markten buiten
de Europese Unie richten. Daarbij zal er gezorgd worden voor een lange-termijn oplossing waarbij de diverse sectoren structureel betrokken blijven, met respect voor de regel
dat de middelen die de sectoren inbrengen door hen mee beheerd worden.
Het Vlaams wetenschappelijke onderzoek voor de landbouw, de tuinbouw en de visserij moet optimaal gestructureerd worden in functie van de eigen Vlaamse bevoegdheden.

10 (BZ 1995) – Nr. 1

[ 20 ]

1.12. TOERISME
Met de toename van de vrije tijd, neemt ook het economische belang van de toeristische sector toe, zowel als het om werkgelegenheid als om inkomens gaat.
Toeristische promotie moet vertrekken vanuit de Vlaamse identiteit waarin de eigenheid van de Vlaamse cultuur vooropstaat. Zowel het cultuurhistorische erfgoed (steden,
landschappen, monumenten, musea, architectuur, ...), de levende kunsten (dans, theater,
festivals, manifestaties, ...) als het groene Vlaanderen en de kust moeten als toeristische
troef sterker gewaardeerd worden.
De leefbaarheid van onze cultuurhistorische steden en de milieuvriendelijkheid van
het toerisme moeten daarbij speciale aandacht krijgen. In het toeristisch beleid moet ook
de betekenis van Brussel als Vlaamse hoofdstad benadrukt worden.
Het Vlaams Commissariaat-generaal voor Toerisme (V.C.G.T.) moet dit promotiebeleid op het terrein vorm geven, op basis van een marketingplan. Tegelijkertijd moet het
statuut van de reisbureaus zo snel mogelijk vastgelegd worden.

1.13. VERNIEUWD REGIONAAL BELEID
In het kader van GIMVINDUS zal de textiel- en kledingindustrie bijzondere aandacht
krijgen.
Verder zal het vernieuwde regionale beleid vanuit een geïntegreerde visie ten volle
worden gestimuleerd. Daartoe moet de beleidsmatige en administratieve opvolging van
de strategische voorstellen vanuit deerkende streekplatformen volwaardig en in maximale consensus worden uitgebouwd.
In het kader van het partnerschap met de Europese Unie zal de Vlaamse regering prioriteit verlenen aan het Europees structuurbeleid en haar steun verlenen aan de uitvoering van de programma's voor de erkende doelstellingsgebieden in Vlaanderen en voor
de communautaire initiatieven. De recent goedgekeurde Europese programma's inzake
plattelandsontwikkeling en de zeevisserij zullen onverwijld operationeel worden
gemaakt.

1.14. DEELTIJDSE ARBEID EN HERVERDELING VAN DE ARBEID
Om alle kansen voor nieuwe jobs te benutten, wenst de Vlaamse regering in samenhang met het beleid van de federale overheid verder de herverdeling van arbeid en de
deeltijdse arbeid in Vlaanderen actief te stimuleren. Dit moet op vrijwillige basis en mits
overleg tussen de sociale partners doorgevoerd worden. De Vlaamse regering zal, binnen het gepaste kader, ook haar voorbeeldfunctie ten volle waarnemen. Diverse vormen
van arbeidsherverdeling zullen binnen de Vlaamse administratie en Vlaamse openbare
instellingen (VOI's) worden aangemoedigd.

1.15. VAN WERKGELEGENHEID TOT TEWERKSTELLING
De ondersteuning van de werkgelegenheidscreatie door het bedrijfsleven blijft vooral
ontoereikend voor de laaggeschoolde langdurige werklozen.
Het actieve tewerkstellingsbeleid van de Vlaamse regering moet zich dan ook hoofdzakelijk tot deze categorie richten en voor de doorstroming zorgen van deze laaggeschoolden naar de reguliere arbeidsmarkt. De acties van de VDAB en de bestaande tewerkstellingsprogramma's moeten in die zin geëvalueerd en zonodig bijgestuurd worden.
Enerzijds moeten de tewerkstellingsprogramma's, die aan structurele behoeften voldoen,
geregulariseerd worden.
Anderzijds moeten de overblijvende programma’s exclusief worden voorbehouden
voor laaggeschoolde, langdurige werklozen en inhoudelijk grote aandacht geven aan projecten van stedelijke vernieuwing. Positieve actieprogramma's voor bijzondere doelgroepen van langdurige werklozen zullen in het kader van de subregionale tewerkstellingscomité's verder aangemoedigd worden.
Er zal werk worden gemaakt van een begeleiding op maat van de werkzoekenden.
Voor werkzoekenden die nog nauwelijks een kans maken om aan de slag te geraken in

[ 21 ]

10 (BZ 1995) – Nr. 1

het normaal economisch circuit zal een trajectmatige aanpak uitgewerkt worden die
voorziet in een stapsgewijze toeleiding naar de arbeidsmarkt. In dit perspectief wordt
gepleit voor een globale regeling voor de beschermde tewerkstelling die de activiteitsdomeinen van de beschutte en de sociale werkplaatsen duidelijk omschrijft.
De initiatieven met betrekking tot de sociale economie zullen verder worden aangemoedigd en geëvalueerd.

2. DE KWALITEIT VAN HET VLAAMSE BESTUUR

2.1. EEN UNIEKE KANS VOOR EEN NIEUWE POLITIEKE CULTUUR
„Een nieuwe overheid; wie wordt daar beter van?” kan een terechte vraag zijn, tenzij
de Vlaamse overheid inderdaad het verschil maakt.
Het nieuwe Vlaamse parlement biedt de kans op een nieuwe politieke cultuur. Die
moet tot uiting komen in de wijze waarop de besluitvorming gebeurt in het Vlaamse parlement, in de manier waarop de fracties hun inbreng hebben en in de wijze waarop
samenwerking met de Vlaamse regering vorm krijgt.
De Vlaamse regering zal de kwaliteit van het bestuur aanzienlijk verbeteren door een
intensere beleidsvoorbereiding en vooral door een betere beleidsuitvoering.
Wanneer de nieuwe Vlaamse overheid de bevolking ervan kan overtuigen dat zij waar
voor haar geld krijgt, zal de overheid een groter vertrouwen verwerven.
Daarom moet de Vlaamse overheid verder bouwen aan een efficiënte, doeltreffende
en klantvriendelijk overheidsinfrastructuur, die zich toespitst op haar kerntaken en die
in staat is soepel in te spelen op een steeds veranderende omgeving. De huidige regeling
van openbaarheid van bestuur zal aangepast worden aan de nieuwe ontwikkelingen.
Heel wat maatschappelijke taken worden op een inventieve en doeltreffende manier
aangepakt door gezinnen, ondernemingen, verenigings- en buurtleven, gemeenten,... die
een grote terreinkennis hebben. Het gestructureerde middenveld kan - mits representativiteit en interne democratie gewaarborgd zijn - de verschillende groepen vertegenwoordigen in de dialoog met de Vlaamse regering. Ook de responsabilisering van het middenveld staat hierbij aan de orde.

2.2. VIA STRATEGISCH MANAGEMENT NAAR EEN NIEUW TYPE OVERHEIDSADMINISTRATIE
Zowel de bevolking als de politieke verantwoordelijken verwachten een nieuw type
van overheidsadministratie dat beter rekening houdt met hun zeer verscheiden en wisselende behoeften. Dat is geen gemakkelijke opdracht : enerzijds blijft het principe van
gelijke behandeling vooropstaan, maar anderzijds moet het juiste maatschappelijk effect
bereikt worden.
Om deze doelstellingen te bereiken, moet de overheid blijvend opteren voor een aangepast managamentsmodel, nl. het strategisch management. Dat is een systeem dat
gericht is op het beheren van de externe omgeving en het doelgericht bereiken van een
visie op lange termijn.
Dit managementssysteem is minder statisch, bureaucratisch en hiërarchisch, en meer
dynamisch. Het biedt meer kansen op een sanctioneerbare responsabilisering. Het legt
grote nadruk op resultaatgerichtheid en klantvriendelijkheid.
Alhoewel bij het omvormen van de Vlaamse administratie tot een moderne organisatie al heel wat vooruitgang is geboekt, moeten de inspanningen op dat vlak nog lange tijd
worden volgehouden. De inspanningen om deze veranderingsprocessen tot een goed
einde te brengen - voor het ministerie, de wetenschappelijke en de openbare instellingen
- zullen onverkort en consequent verder worden gezet. Begin 1996 vindt de eerste functioneringsevaluatie van alle secretarissen-generaal en directeurs-generaal van het ministerie van de Vlaamse Gemeenschap plaats. Deze zal strikt worden toegepast. Bij deze
evaluatie zullen de bereikte resultaten doorslaggevend zijn.

10 (BZ 1995) – Nr. 1

[ 22 ]

De organisatiestructuur van het ministerie en van de Vlaamse openbare instellingen
moet permanent aan de reële opdrachten aangepast worden.
Beleidsuitvoering moet zo dicht mogelijk bij de klant worden georganiseerd : dus
zowel in de buitendiensten van het ministerie, als in de Vlaamse openbare instellingen,
de provincies en de gemeenten. Loketfuncties moeten zo veel mogelijk gemeentelijk
georganiseerd worden.
De kwaliteit, de efficiëntie en effectiviteit binnen de Vlaamse overheidsdiensten moeten verbeteren. Hiervoor is een permanente audit essentieel.
Volgende strategische lijnen zijn hierbij belangrijk:
— streven naar het beslissen op het laagst mogelijke bestuursniveau ;
— voorrang geven aan formules van partnerschap;
— vereenvoudiging van de regelgeving ;
— effectiviteit ;
— concentratie op de afgebakende taken van de overheid ;
— een goed communicatiebeleid op drie niveaus: intern binnen de overheidsdiensten,
vanuit de overheid naar de bevolking en vanuit de bevolking naar de overheid door middel van aangepaste overleg- en inspraakorganen ;
— snelheid : de burger heeft recht op een snelle en accurate besluitvorming door de
verschillende overheden. Daarom dienen alle besluitvormingsprocedures gekoppeld te
worden aan dwingende termijnen. Hierbij wordt uitgegaan van maximaal 1 beslissingsniveau en 1 administratieve beroepsprocedure.

2.3. EEN KLARE LIJN TUSSEN CENTRALE EN GEDELEGEERDE TAKEN
Organisatorisch zal een klare lijn getrokken worden inzake de opdrachten van de centrale administratie en die van de gespecialiseerde werkmaatschappijen (de onderscheiden
Vlaamse openbare instellingen). Delegatie naar een werkmaatschappij is slechts zinvol in
de mate dat dit een toegevoegde waarde oplevert.
Tot de centrale taken van het ministerie horen de beleidsvoorbereiding, de controle en
de administratieve uitvoering.
Elke Vlaamse openbare instelling moet in haar relatie met de administratie en in de
uitvoering van haar opdrachten door de Vlaamse regering worden geëvalueerd en zonodig bijgestuurd, inzonderheid qua statuut.
De werking van de Vlaamse openbare instellingen zal gestuurd worden door middel
van beheerscontracten waarin expliciete resultaatsverbintenissen worden opgenomen.
Van dit alles zal prioritair werk worden gemaakt.
De veranderingsprocessen die nu in het ministerie zijn opgestart zullen nog in de loop
van dit jaar worden doorgetrokken naar de Vlaamse openbare instellingen.

2.4. HET PARTNERSCHAP MET GEMEENTEN EN PROVINCIES
Om de doorzichtigheid van het overheidsoptreden te vergroten is het noodzakelijk een
geïntegreerde visie te ontwikkelen inzake gemeenten, provincies, gemeentelijke samenwerking (intercommunales, stadsgewesten, regioverbanden) en OCMW's. .
Binnen de globale organisatie van het binnenlands bestuur moeten de taken en
bevoegdheden van de verschillende bestuursniveaus duidelijk afgebakend worden. De
democratische controle op de intercommunales, de provinciale en paraprovinciale structuren en de GOM's moet worden verscherpt.
Om die uitdaging waar te kunnen maken moet het Sint-Michielsakkoord integraal uitgevoerd worden, zodat de basiswetgeving op de lokale en provinciale besturen volledig
aan de Gewesten kan toevertrouwd worden.

[ 23 ]

10 (BZ 1995) – Nr. 1

De provincies als intermediair beleidsniveau
In een samenwerkingsmodel staat het overleg en het partnerschap tussen de verschillende overheden centraal. Als intermediair beleidsniveau tussen gemeenten en centrale
overheden hebben de provincies hun nut bewezen.
De Vlaamse provincies zijn het aangewezen democratisch beleidsniveau wanneer
bovenlokale noden zich manifesteren (op het vlak van economische ontwikkeling, landbouw, technisch onderwijs, volksgezondheid, welzijn, milieu, mobiliteit, e.d.).
De provincies moeten ook een draaischijf zijn naar de lokale overheden : in volle
respect voor de lokale autonomie moeten zij de gemeenten en OCMW's ondersteunen
en adviseren. De eigen democratische reflex van de provincies moet versterkt worden,
ook door intercommunales met een algemene doelstelling, paraprovinciale instellingen
en vzw's bij te sturen en onder controle van de provincieraad te brengen.

Pact met de gemeenten
De Vlaamse gemeentebesturen zijn de bevoorrechte partners voor de Vlaamse regering. Tussen regering en gemeenten moet een pact worden gesloten waarin ze samen hun
taken en middelen zodanig herverdelen dat ze een betere dienstverlening aan de
Vlamingen kunnen verzekeren.
* Binnen haar beleidsdoelstellingen zal de Vlaamse regering met respect voor de
gemeentelijke autonomie en met toepassing van het subsidiariteitsbeginsel (belissen op
het laagst mogelijke bestuursniveau), haar beleid maximaal richten op het gemeentelijke
niveau. Daarvoor wordt een beleidsovereenkomst afgesloten, die gekoppeld wordt aan
een resultaatsverbintenis. Dit mag geenszins betekenen dat het gemeentelijk beleidsniveau zich aan zijn verantwoordelijkheid kan en mag onttrekken.
De Vlaamse overheid en gemeenten moeten ook ruimte laten aan goedwerkend particulier initiatief.
Concrete toepassingen zijn de reeds bestaande convenanten op het vlak van verkeersveiligheid, fietspaden en milieubeheer.
Mogelijke andere terreinen zijn bijvoorbeeld sport, cultuur, jongeren- en ouderenbeleid, huisvestings- en armoedebeleid. Zeer concreet kunnen de Vlaamse overheid en
gemeenten samen ook de afwerking van de gemeentelijke rioleringsnetten aanpakken.
* Dit partnerschap met de gemeenten zal worden uitgebouwd op basis van een optimale communicatie. Daartoe zal de Vlaamse regering doorlopend overleg organiseren en
klare afspraken maken met de vertegenwoordigers van de gemeenten.
In het kader van de openbaarheid van bestuur zal de Vlaamse overheid bij voorrang
haar informatie via de gemeenten verspreiden.
* Gemeenten en overheid moeten duidelijke afspraken maken over elkaars taken en
bevoegdheden. Krachtlijnen daarbij zijn : respect voor de eigen beslissingsbevoegdheid
van de lokale overheid, versterking van de rol van de verkozen raden en van de verantwoordelijkheid van de mandatarissen, openbaarheid en democratisering van bestuur,
verbetering van de interne beheersregels, toepassing van de managementprincipes en
objectiviteit inzake het personeelsbeleid, duidelijkheid inzake de financiële stromen naar
de gedecentraliseerde besturen.
* Algemeen zal de voogdij over de gemeenten worden versoepeld tenzij hun financiële toestand een verscherpte voogdij noodzakelijk maakt.

3. DE KWALITEIT VAN DE STEDELIJKE LEEFOMGEVING

3.1. STEDEN IN VERDRUKKING
Steeds meer wijken van de grote binnensteden en de verstedelijkte gebieden hebben af
te rekenen met regelrecht verval en met verpaupering. Het fenomeen uit zich op allerlei
manieren : verkrotting, verval van wegen en nutsvoorzieningen, armoede, stijgende criminaliteit, teloorgang van het verenigingsleven, afkeer van de democratie.

10 (BZ 1995) – Nr. 1

[ 24 ]

Dat verval tegengaan vormt vandaag in West-Europa één van de grootste politieke uitdagingen. Ook in Vlaanderen. De Vlaamse regering wil daarom van de strijd tegen de
verloedering van de wijken een topprioriteit maken. Daartoe zal geput worden uit ervaringen in onze buurlanden en gewerkt worden naar een specifiek op Vlaanderen gerichte
aanpak.
Een algemeen nieuw verantwoordelijkheids- en plichtsbesef is nodig bij alle bevolkingsgroepen wil het samenleven in de stad opnieuw mogelijk worden.

3.2. EEN OPLOSSING MOET GEVONDEN WORDEN
Daarom zullen op vele domeinen - gelijktijdig en samenhangend - maatregelen getroffen worden om de vitaliteit van de steden en achtergestelde buurten te herstellen.
Hefbomen voor oplossingen liggen op domeinen als gezinszorg, samenlevingsopbouw,
werkgelegenheid, huisvesting, ruimtelijke ordening, mobiliteit, onderwijs en opleiding,
gezondheid, welzijn, cultuur, ...
De doelstellingen voor een stedelijk herstel en het verbeteren van de leefkwaliteit in
de achtergestelde buurten moeten worden gerealiseerd op de beleidsniveaus die daarvoor het meest geschikt zijn. Er moeten meer bevoegdheden gedecentraliseerd worden
naar het lokale niveau voor deze domeinen waarvan de behoeften het best op dat niveau
kunnen worden ingeschat en op een samenhangende wijze kunnen worden opgelost.
Decentralisatie moet uiteraard gepaard gaan met een verhoogde responsabilisering
van het niveau dat de verantwoordelijkheden toegewezen krijgt. Het spreekt voor zich
dat, indien de gemeenten zich tot bepaalde resultaten verbinden, zij daartoe de nodige
middelen moeten ontvangen.
Extra-impulsen op welbepaalde domeinen zijn nodig om een zichtbaar effect te realiseren en het beleid grondig te heroriënteren. Essentieel is dat er op een gebundelde
wijze wordt gewerkt, en dat men afstapt van kortlopende projectwerking en versnipperde
initiatiatieven.
De Vlaamse regering wenst de globale eindverantwoordelijkheid te dragen voor de
aanpak van de stedelijke problematiek. Federale instrumenten moeten hierin kunnen
ingepast worden.
Eén Vlaamse minister krijgt de bevoegdheid inzake stedelijk beleid. Hij of zij staat in
voor de samenhang van de gevoerde acties. Het Algemeen Verslag over de Armoede zal
hierdoor eveneens specifieke opvolging krijgen. Essentieel hierbij is de grotere betrokkenheid van de armen bij het beleid dat hen aanbelangt.
Naast het Gemeentefonds waar niet aan wordt geraakt, wordt een nieuw Sociaal
Impulsfonds gecreëerd. Dit heeft tot doel middelen te bundelen die enkel kunnen worden aangewend voor specifieke acties die gericht zijn op het stedelijk herstel en het verbeteren van de leefkwaliteit in achtergestelde buurten.
Er zal worden bepaald hoe begrotingsmiddelen worden geheroriënteerd naar het
Sociaal Impulsfonds. Daarenboven kan de opbrengst uit de strijd tegen leegstand en verkrotting eveneens voor een belangrijk deel aan dit fonds worden toegewezen. Er zal een
substantieel budgettaire ruimte worden gecreëerd om binnen een redelijke termijn tot
tastbare resultaten te komen.
Aangezien de achterstellingsproblematiek en verpaupering van de omgeving een complex probleem is, zullen er ook meerdere criteria gehanteerd worden om de toegang tot
het Sociaal Impulsfonds te bepalen.
Het Fonds zal werken met trekkingsrechten die op zich geen absoluut recht op subsidies geven. Deze worden enkel toegewezen nadat de gemeente een samenhangend
beleidsschema heeft ingediend. Dit schema zal aan de Vlaamse regering ter goedkeuring
worden voorgelegd.
Nadien zal een beleidsovereenkomst worden afgesloten met de gemeente waarin de
beoogde resultaten worden beschreven en de daarvoor ter beschikking gestelde middelen
voor de komende drie jaren worden overeengekomen. Dit komt neer op een onderlinge
verbintenisverklaring. De middelen worden jaarlijks vastgelegd ten laste van het Sociaal
Impulsfonds. De uitvoering van de beleidsovereenkomst zal systematisch worden opgevolgd.

[ 25 ]

10 (BZ 1995) – Nr. 1

De minister voor stedelijke leefomgeving zal een coördinerende en stimulerende rol
hebben inzake het inclusief beleid dat de Vlaamse regering wil voeren ter bevordering
van de kwaliteit van de stedelijke leefomgeving, waardoor ook op het Vlaamse niveau
een samenhangend beleid zal worden gevoerd.

4. DE KWALITEIT VAN ONZE RUIMTE EN ONS MILIEU

4.1. GOEDE PLANNING EN ORDENING
De Vlaamse bevolking stelt terecht hoge eisen aan de kwaliteit van haar woon- en
werkomgeving, aan het milieu, de mobiliteit en de verkeersveiligheid. Deze kwaliteitseisen kunnen niet gewaarborgd worden zonder ingrijpende veranderingen in ons dagdagelijks gedrag (produceren, consumeren, wonen, werken, winkelen, ontspannen). De aanzet in de vorige legislatuur om uiteindelijk tot een trendbreuk te komen, moet doorgetrokken worden. Dit vergt een duidelijke visie die gekoppeld wordt aan de opbouw van
een breed maatschappelijk draagvlak.
Bij het bepalen van het Vlaams milieubeleid wordt uitgegaan van :
— het principe van de duurzame ontwikkeling op basis van Agenda 21 ;
— het Europees milieubeleid met zijn toenemende internationalisering, de thematische benadering van de problematiek, het groeiend belang van de richtlijnen en de noodzaak van drempelwaarden ;
— de eigen kenmerken van Vlaanderen : zijn specifieke ruimtelijke ordening, de sterke verwevenheid van alle maatschappelijke sectoren en een verantwoorde zin voor creativiteit.

4.2. HET RUIMTELIJKE STRUCTUURPLAN VLAANDEREN
Essentieel voor de ruimtelijke ordening is dat zij de bodembestemming vastlegt en
samenhang brengt in het hele instrumentarium op basis van de ruimtelijke kwaliteit en
het streven naar een duurzame ontwikkeling. De ruimtelijke planning is die tak van de
strategische planning die de bodembestemming vastlegt en bijdraagt tot het bereiken van
deze bestemming. Bodembestemmingen kunnen dus niet éénzijdig gewijzigd worden
door andere besluiten of decreten.
De ruimtelijke planning moet het kader scheppen waarbinnen de maatschappelijke
activiteiten zich optimaal kunnen ontwikkelen. Ook de ruimtelijke aspecten van de andere beleidssectoren (milieu, economie, monumenten en landschappen) moeten in de ruimtelijke planning geïntegreerd worden.
Indien voor de realisatie van bepaalde sectoriële beleidsdoelstellingen de bestemming
achterhaald is, kan de bestemming via de geëigende procedures gewijzigd worden na
toetsing aan de ruimtelijke principes vervat in het Structuurplan Vlaanderen.
Waar middelen en instrumenten ontbreken om haar eerste doelstelling - het bepalen
van een optimale bodembestemming - te verwezenlijken, zal de Vlaamse regering de initiatieven nemen om deze opdracht te vervullen.
Vlaanderen heeft behoefte aan een duidelijk ruimtelijk referentiekader. Dat moet uitgetekend en wettelijk vastgelegd worden in het Ruimtelijke Structuurplan Vlaanderen.
Voor het bepalen van de gewenste ruimtelijke structuur gelden de principes van de
gedeconcentreerde bundeling, de bescherming van de open ruimte en de herwaardering
van het stedelijk weefsel.
De vier basiscomponenten van onze ruimtelijke structuur : stedelijke gebieden, werkgelegenheidszones, infrastructuur en buitengebied, zullen op een evenwaardige en evenwichtige manier aan bod komen. De kwantitatieve behoeften tot ontwikkeling van deze
sectoren worden erkend en vastgelegd.
Het ruimtelijke structuurplan moet een dwingend karakter krijgen. Ook zullen de middelen en instrumenten worden gecreëerd om het ruimtelijk beleid effectief gestalte te
geven. Grondbeleid en stedelijk impulsbeleid zijn daarbij essentieel. Tenslotte dient er
orde te worden gebracht in de vele, onderling niet op elkaar afgestemde, procedures

10 (BZ 1995) – Nr. 1

[ 26 ]

inzake planning en vergunningen bij materies die met bodembestemming te maken hebben.
Het ruimtelijk beleid heeft ook de opdracht het ruimtelijk kader te bieden voor de
realisatie van de stedelijke inrichting en de inrichting van het landelijke gebied die elkaar
moeten ondersteunen en versterken. Hierbij zal het principe van inbreiding centraal
staan.
Een beleid voor stedelijke vernieuwing, het zogenaamde ruimtelijk impulsbeleid, zal
zich inschrijven in een globaal ruimtelijk beleid via de strijd tegen de leegstand en de verkrotting. Dit betekent dat wonen in de stad terug aantrekkelijk moet worden, dat sociale
verdringing en leegloop wordt tegengegaan en dat de multifunctionaliteit van de stad
(wonen, werken, ontspannen, gemeenschapsvoorziening, ...) via een multidisciplinaire
aanpak wordt geherwaardeerd.
Via dit impulsbeleid zal tevens een grondbank worden gerealiseerd waardoor de overheid een impact op de marktprijzen kan verwerven. Zo kan zij bij oververhitting van de
markt zelf gronden op de markt brengen en een sociaal verantwoord grondbeleid voeren.
Een dergelijke grondbank moet ook het beleid ondersteunen in andere sectoren zoals
economie en leefmilieu.
De inrichting van het landelijke gebied zal zowel op de landelijke woon-, werk- en
recreatiegebieden als op de buitengebieden (agrarisch en groen) slaan, met respect voor
de bestemming vastgelegd in de ruimtelijke ordening.
In dit kader zal worden nagegaan of de bestaande instrumenten moeten worden aangepast om de onderlinge samenhang te garanderen en een projectmatige uitvoering
mogelijk te maken.
De vergunningen moeten op een eenduidige wijze beoordeeld worden. Dit veronderstelt een verdere afbouw van uitzonderingsplanologie en het verder uitwerken van duidelijke richtlijnen en coördinatie in omzendbrieven, verordeningen, etc.

4.3. EEN EFFICIENT MILIEUPLAN VOOR DE VOLGENDE GENERATIE

4.3.1. Inleiding
Het milieubeleid is na een periode van intensieve planning en regelgeving en de uitbouw van een aangepast instrumentarium toe aan een periode waarin de resultaten op
het terrein duidelijker zichtbaar worden. Het gevoerde beleid moet stoelen op in een
doelmatig en efficiënt lange termijnplan met een duidelijke prioriteitenkeuze en een
coherent tijdskader. Dit plan moet duurzaamheid, rechtszekerheid en grote betrokkenheid van alle doelgroepen nastreven. Vlaanderen moet daarenboven zijn milieubeleid
afstemmen op de resultaten van het milieubeleid binnen de Europese Unie in het algemeen en van direct omringende landen in het bijzonder. Het moet het principe van de
subsidiariteit maximaal invullen bij de uitvoering van zijn milieubeleid.
Waar vanuit milieuoogpunt de toestand slechter is dan in Europa kunnen maatregelen
uitgewerkt worden die verder gaan dan strikt vereist is op Europees vlak.
Grensoverschrijdende problemen zullen via de geëigende structuren worden aangepakt.
De regelgeving zal aangevuld en bijgestuurd worden . Dat gebeurt op basis van de
resultaten op het terrein, van de evaluatie van de sectoriële wetgevingen en van hun integratie in een overkoepelende procedurereglementering.
Dat reglement wordt een samenhangend juridisch instrument, gebaseerd op de resultaten
van de interuniversitaire commissie tot herziening van het milieurecht.
De gecompartimenteerde en veelal geïsoleerde aanpak van bepaalde milieuproblemen
moet verder vervangen worden door een duurzame en meer geïntegreerde aanpak,
gericht op de doelgroepen. Dat alles zal geschieden op een gezonde financiële basis.
Een prioritaire opdracht is het tot stand brengen van een ruim maatschappelijk draagvlak inzake eclogie en economie waartoe de dialoog tussen de sociaal-economische partners van de Sociaal-Economische Raad van Vlaanderen (SERV) en de partners van de
Milieu- en Natuurraad van Vlaanderen (MINA-raad) een bijdrage kan leveren.

[ 27 ]

10 (BZ 1995) – Nr. 1

Iedereen moet zijn deel van de verantwoordelijkheid aanvaarden en opnemen.
Daarbij moeten de sectoren de vereiste maatregelen treffen en de noodzakelijke financiële inspanningen leveren om tot een duurzame evenwichtssituatie te komen.
Vertrekkend van het principe 'de vervuiler betaalt', zal het beleid de basismilieukwaliteit
als uitgangspunt nemen. De zorg voor het milieu is dus duidelijk de zorg van iedereen en
niet langer de zorg van de overheid alleen en van enkele geïnteresseerde belangengroepen. Alleen de responsabilisering van alle doelgroepen leidt naar een duurzaam milieubeleid. Daar waar de problemen ontstaan, moeten ook de oplossingen gevonden worden :
beleid aan de bron en niet aan de monding.

4.3.2. Maximaal informeren en doelgericht stimuleren
Verbruikers, bedrijven, handelaars en overheidsbedrijven en overheden moeten nog
meer overtuigd worden van de noodzaak van een milieubewust gedrag omdat een verbetering van de kwaliteit van het milieu enkel tot stand komt door een gedragsverandering .
Die overtuiging moet resulteren in een effectieve en duidelijk meetbare gedragsverandering, waarover de Vlaamse regering geregeld en op een aangepaste wijze informatie
moet geven aan alle doelgroepen. Op die manier kan ook het maatschappelijk draagvlak
voor de opgelegde of de voorgedragen milieumaatregelen verbreed worden.

4.3.3. Een voortrekkersrol voor de Vlaamse overheid
De overheid moet een voortrekkersrol spelen als toonzetter van het maatschappelijk
milieuverantwoord handelen inzake zuiver water, afval, bodem en mest, lucht en stilte,
energie. Zij moet niet in de eerste plaats optreden als financier of uitvoerder.
Enkel wanneer de maatschappelijke doelgroepen bewust worden gemaakt van hun
verantwoordelijkheid om samen met de overheid de milieudoelstellingen te halen, is succes mogelijk.
Door overleg en samenwerking moet de integratie en samenhang van de milieudoelstellingen met de doelstellingen van de andere beleidssectoren worden verzekerd.
De overheid moet op een éénduidige en eenvoudige wijze vastleggen welk gebruik er
van natuur en milieu nog toegestaan is en tegen welke voorwaarden. Bovendien moet ze
ervoor zorgen dat deze voorwaarden door iedereen en consequent worden nageleefd. De
controle moet efficiënt zijn en de samenwerking tussen de verschillende bestuursniveaus,
met inbegrip van de gerechtelijke diensten, moet verder worden uitgewerkt. Het systeem
van zelfcontrole door de bedrijven zal worden bestendigd en aangemoedigd.

4.3.4. Een strategisch voorkomingsbeleid voeren.
Een beleid dat alleen gericht is op de sanering van de veroorzaakte milieuvervuiling is
onbetaalbaar en niet efficiënt. Een voorkomingsbeleid, dat gericht is op milieuvriendelijker produceren en verbruiken, biedt daarentegen wel perspectieven. Alle doelgroepen
moeten samen met de overheid die verantwoordelijkheid dragen om de doelstellingen,
die in onderling overleg worden opgesteld, te bereiken.
In een geïntegreerd milieubeleidsplan dienen de concrete initiatieven inzake voorkomingsbeleid verwerkt te worden.
Er is een potentieel aan nieuwe instrumenten, zoals milieuzorgsystemen, sectoriële
beleidsovereenkomsten en aanvullende vrijwillige afspraken, die de verantwoordelijkheid grotendeels bij de onderscheiden doelgroepen leggen. Dat instrumentarium kan het
voorkomingsbeleid ondersteunen. Samenhang is hier de aangewezen weg.
Om een maatschappelijk aanvaard integraal waterbeleid te realiseren, zullen de
beleidsvisies en de beleidsplannen inzake waterbeheersing en beveiliging tegen overstroming, rioolwatercollectering en afvalwaterzuivering, waterwinning-en gebruik, en ecologie op elkaar afgestemd worden.
Die visies en plannen worden vervolgens in het kader van een bekkenwerking ter maatschappelijke toetsing voorgelegd aan de representatieve belangengroepen en besturen.
De bekkenwerking zal bij bestuursmaatregel georganiseerd worden met het oog op een
voldoende rechtszekerheid en afdwingbaarheid.

10 (BZ 1995) – Nr. 1

[ 28 ]

In het bijzonder zullen de bestaande regelgevingen betreffende de kwantitatieve
waterhuishouding geïntegreerd worden met aandacht voor de functionaliteit, bevoegdheid, financiële inbreng, de evenredigheid van belang, en de democratische verantwoordelijkheid.

4.3.5. Een operationeel mestaktieplan.
Vertrekkend van de werkzaamheden van de vorige Vlaamse Regering inzake het
mestactieplan, worden de uitgangspunten bevestigd, te weten : de invoering van een gefaseerde normering om op 1 oktober 2002 een ecologisch verantwoorde onttrekkingsnorm
te realiseren, de invoering van verscherpte gebiedsgerichte normen voor de bescherming
van water en natuurwaarden, de positieve discriminatie van het gezinsveeteeltbedrijf, de
realisering van de stand-still inzake stikstof en P205 door middel van een aangepast vergunningenbeleid met als referentiejaar 1992, de regulerende afzetverplichtingen en het
invoeren van een getrapte produktieheffing.
De Vlaamse Regering zal de nodige stappen zetten om een daadwerkelijk mestactieplan operationeel te maken vanaf 1 januari 1996.
De bemestingsnormen voor de periode 1996-98 worden vastgelegd in het decreet, met
name voor P205 en stikstof ongeacht de oorsprong. Ten laatste einde 1998 worden de
normen voor de volgende periodes bepaald op basis van de opgedane ervaringen, de evolutie van het wetenschappelijk onderzoek, de evolutie van de ecologische parameters en
van de sociaal-economische gegevens ; op basis van deze evaluatie zullen de normen voor
de periode 1999-2002 evenals de normen voor de volgende jaren bepaald worden. In de
tekst van het decreet wordt de eindnorm ingeschreven als indicatieve doelstelling. De
eindnorm wordt evenwel slechts definitief vastgesteld na de voorziene evaluatie.
Er zijn gebiedsgerichte verscherpingen nodig in gevoelige gebieden voor waterwinning, zodat de kwaliteit van het drinkwater voor de volksgezondheid in alle omstandigheden kan gewaarborgd worden.
Het afbakenen op kaart van de nitraatgevoelige gebieden zal gebeuren voor het einde
van 1995 en dit op basis van het grondwaterdecreet. De nulbemesting in de beschermingszones type I voor grondwater blijft behouden.
In natuur, reservaat- en bosgebieden geldt vanaf 1 januari 1998 de nulbemesting, uitgezonderd de rechtstreekse bemesting door begrazing. Door middel van vrijwillig afgesloten beheersovereenkomsten kan bemesting toegelaten worden ; deze mogelijkheid geldt
onbeperkt in de tijd ; de aldus bepaalde bemestingshoeveelheden worden voor de toekenning van vergunningen in aanmerking genomen.
De bestaande gezinsveeteeltbedrijven in deze gebieden, waarvan de leefbaarheid in het
gedrang is, kunnen steeds vragen volledig onteigend te worden.
In valleigebieden en ecologisch waardevolle agrarische gebieden, evenals in de speciale beschermingszones, met name de habitats en de bijhorende bufferzones, worden normen bepaald voor de periode 1996-1999.
De verschillende gebiedsgerichte verscherpingen zullen financieel volledig vergoed
worden.
Bij de uitrijregeling wordt de regeling zoals aanvaard door de vorige Vlaamse
Regering behouden, met dien verstande dat in de verschillende gebieden waar een strengere bemestingsnorm geldt de aanvangsdatum van de verbodsperiode op 21 september
gebracht wordt. Wat betreft de algemene verbodsperiode wordt de ingangsdatum voor
maïs gebracht op 21 oktober.
Het vergunningenbeleid zal aangepast worden om de stand-still inzake stikstof en
P2O5 te realiseren. De indeling van de gemeenten in witte, grijze en zwarte gebieden
wordt gehandhaafd, op voorwaarde dat de gemeenten van een minimale oppervlakte
moeten zijn.
De definitie van het gezinsveeteeltbedrijf wordt aangepast door een zekere grondgebondenheid verplicht te stellen en de dierenaantallen aan te passen.
Een actieve en door de overheid gesteunde politiek van mestverwerking is prioritair.
In eerste instantie zal onderzocht worden of de bestaande verwerkingscapaciteiten van
de waterzuiveringsinstallaties kunnen benut worden.

[ 29 ]

10 (BZ 1995) – Nr. 1

4.3.6. Natuurbehoud en bosbouw.
De schaarse natuurwaarden in Vlaanderen moeten op een afdoende wijze behouden,
hersteld en ontwikkeld worden via het concept van groene hoofdstructuurDe afbakening
van de gebiedscategorieën zal gebeuren in het kader van het Ruimtelijk Structuurplan
Vlaanderen.
Bij het bosbeleid moet het overleg bosbouw- en natuurbehoud op structurele wijze
ingebouwd worden. In dialoog met de sector moeten maatregelen voor verbetering van
het beheer van de privé-bossen genomen worden. Initiatieven voor bosuitbreiding worden gebaseerd op een lange termijnvisie en worden geïntegreerd in de ruimtelijke planning.

4.3. EEN GEINTEGREERD MOBILITEITSPLAN
Een goede of slechte ruimtelijke ordening heeft niet alleen gevolgen voor het milieu,
maar ook voor de mobiliteit en de veiligheid op onze wegen.
De beheersing van de mobiliteit vergt een duurzaam mobiliteitsbeleid, waardoor de
bereikbaarheid van de economische centra en de basismobiliteit van de bevolkingsgroepen kan gewaarborgd worden. Dit moet gebeuren binnen de strikte voorwaarden die
nodig zijn om de leefbaarheid, de veiligheid en het milieu in Vlaanderen te vrijwaren.
Het „Mobiliteitsplan 2002” moet de aanzet geven tot een geïntegreerde, planmatige
aanpak van het mobiliteitsbeleid. Dat betekent dat er een grotere samenhang nodig is
tussen alle beleidsniveaus (gemeentelijk, provinciaal, gewestelijk, federaal en Europees)
en tussen alle beleidsdomeinen (vooral op het vlak van ruimtelijke ordening, telematicatoepassingen, fiscaliteit en heffingen). Binnen dit „Mobiliteitsplan 2002” moeten de
nodige economische, sociale en ecologische afwegingen gebeuren, die nodig zijn voor het
vastleggen van de prioriteiten.
De verschillende beleidsmaatregelen moeten mekaar versterken, zoals ook de complementariteit van alle vervoerwijzen goed moet uitgebouwd worden (met een goed vooren natransport voor het gemeenschappelijk vervoer, vervoer op maat met belbussen en
treintaxi's, overslagmogelijkheden tussen weg, water en spoor, enz.).
Op basis van de principes van het Ruimtelijk Structuurplan voor Vlaanderen moet het
ruimtelijk beleid ertoe bijdragen om de mobiliteit beter te kunnen beheersen (via een
locatie- en vestigingsbeleid, inbreiding, wonen en werken rond de stations, een actief parkeerbeleid).
Om de automobiliteit te kunnen afremmen moeten alle milieuvriendelijke alternatieven op een gecoördineerde manier uitgebouwd worden : het langzaam verkeer voor voetgangers en fietsers, het gemeenschappelijk vervoer, het gecombineerd goederenvervoer
en de binnenvaart.
Dit moet ondersteund worden door een dynamisch vervoers- en verkeersmanagement
met stimulansen voor school- en bedrijfsvervoerplannen, carpooling, verkeersbeheersingssystemen (met verkeerssignalisering, toeritdosiering op autowegen, blokrijden) en
een uitgebreid informatienetwerk voor alle gebruikers van het openbaar vervoer.
Het stads- en streekvervoer zal selectief uitgebreid en versterkt worden. Met verschillende regionale steden zullen overeenkomsten afgesloten worden met de Vlaamse
Gemeenschap, de Lijn en de NMBS om het stads- en voorstadsvervoer beter uit te bouwen.
Ook de spoorinvesteringen en het treinaanbod moeten zo goed mogelijk afgestemd
worden op de doelstellingen van het Vlaams mobiliteitsbeleid. Daarom moeten de
Gewesten betrokken worden bij het overleg over de investeringsprogramma's van de
NMBS en kunnen ze ook aansturen op regionale beheersovereenkomsten met de NMBS.
Dat vergt op zijn minst een doorzichtige beheersboekhouding, zodat alle kosten en baten
op een objectieve manier gekend zijn.
Het gebruik van de bestaande wegeninfrastructuur moet geoptimaliseerd worden door
de kwaliteit van het wegennet te verbeteren, de verschillende categorieën van wegen duidelijk van elkaar te onderscheiden en de verkeersbeheersingssystemen systematisch uit te
breiden.

10 (BZ 1995) – Nr. 1

[ 30 ]

Het reeds ingezette programma voor de aanleg van fietspaden moet verruimd worden
(met meer vrijliggende fietspaden, fietssluizen, fietsenstallingen, enz.)
Door een systematische aanpak van de zwarte (kruis)punten, de herinrichting van de
doortochten en de uitbreiding van de zone 30, moeten vooral de zwakke weggebruikers
beter aan hun trekken komen.

4.4. VERKEERSVEILIGHEID EN OVERSTROMINGSBEHEERSING.
Een effectief beleid inzake verkeersveiligheid veronderstelt een grotere Vlaamse
impact op een afstemming van infrastructuur, reglementering en daadwerkelijke handhaving. De instrumenten van de federale overheid moeten zich inpassen in de eindverantwoordelijkheid die bij de betrokken Vlaamse minister ligt. Alleen door deze integrale
aanpak kan tegen het einde van deze legislatuur het aantal verkeersongevallen drastisch
worden gereduceerd.
De Vlaamse regering zal de nodige maatregelen blijven nemen om een primaire veiligheid tegen overstromingen, binnen een aanvaardbare termijn te realiseren en zal haar
programma ter bescherming van de burgers tegen wateroverlast intensifiren. Hierbij zal
worden uitgegaan van de realisatie van eenzelfde veiligheid voor gans Vlaanderen. In het
kader van dit preventief beleid zullen maatregelen genomen worden om de waterafvoersnelheid en het waterafvoervolume te beperken vanaf de bron tot aan de hoofdrivieren
door een geïntegreerde aanpak voor de bevaarbare en onbevaarbare waterlopen.
De Vlaamse regering zal consequent het „Urgentieprogramma voor Waterbeheersing
in Vlaanderen” uitvoeren, zodanig dat dit programma tegen het jaar 2002 volledig is
gerealiseerd.

5. DE KWALITEIT VAN HET LEVEN EN DE SAMENLEVING

5.1. HET GEZIN ALS HOEKSTEEN
De Vlaamse samenleving moet een creatieve en solidaire samenleving blijven. De
basiscel waarbinnen ieder individu zich geborgen moet voelen en kansen moet krijgen
voor zelfontplooiing, is het gezin in al zijn vormen. Zowel het algemeen beleid als specifieke initiatieven moeten erop gericht zijn het gezin te ondersteunen, omdat het de eerste
plaats is waar solidariteit op een natuurlijke manier wordt beleefd.

5.2. HUISVESTING EN WOONBELEID

5.2.1. Huisvesting
Sociale huisvestingsmaatschappijen en OCMW's moeten een behoorlijke woongelegenheid aanbieden aan woningzoekenden, bij voorrang aan arme gezinnen. Ook de
gemeenten kunnen hierbij een rol spelen. Enkele krachtige, nieuwe maatregelen zullen
deze prioriteit verder invullen. Er zal een beleid gevoerd worden gericht op de dynamisering van de lokale sociale huisvestingsmaatschappijen.
Er zal een programma opgezet worden voor vernieuwbouw en wijkrenovatie in de
stads- en dorpskernen, waarbij kleinschaligheid voorop staat. Dit programma houdt de
renovatie in van sociale woningen, zowel van eigen patrimonium als verworven woningen. Daarbij zullen de middelen die beheerd worden door de Vlaamse
Huisvestingsmaatschappij (VHM), maximaal gemobiliseerd en geoptimaliseerd worden
via geëigende financieringstechnieken.
Er zullen kordate maatregelen tegen leegstand en verkrotting getroffen worden. De
strijd tegen de sociale verdringing, de verkrotting en de leegstand, die vanuit het gewestelijk niveau moet gecoördineerd worden, zal de nodige financiële middelen moeten aanbrengen om het wonen, het werken, de recreatie en dienstverlening te stimuleren en op
mekaar af te stemmen. Een deel van deze middelen moet toegewezen worden aan de
sociale huisvesting met het oog op de kwaliteitsverbetering van het woningpatrimonium.

[ 31 ]

10 (BZ 1995) – Nr. 1

Om de huursector te ontlasten en de inbreiding te bevorderen moet de individuele verwerving van kleinere woningen bevorderd worden. Het bewoonbaar maken van ruimtes
boven winkels en handelspanden moet aangemoedigd worden.
De netheid en verfraaiing van onze steden moet opnieuw vooraan staan, dit ook door
het respect voor de leefomgeving en voor patrimonia te stimuleren.
Extra-impulsen op welbepaalde domeinen zijn nodig om een zichtbaar effect uit te lokken. Essentieel is dat er op een gebundelde wijze gewerkt wordt, en dat diverse projecten en initiatieven gecoördineerd worden.

5.2.2. EEN NIEUWE WOONCODE ALS INSTRUMENT VOOR EEN NIEUW
WOONBELEID
Het beleid van objectieve toewijzing en de controle hierop moeten worden voortgezet
en zo nodig versterkt.
De sociale huisvestingsmaatschappijen hebben een belangrijke sociale taak in het
begeleiden van mensen met woonproblemen. Hiertoe kunnen ze samenwerken met
OCMW's en gemeentelijke huisvestingsdiensten. Voor nieuw te bouwen of te renoveren
woningen moet de sociale huisvestingssector meer aandacht hebben voor aanpasbaar
bouwen.
Een belangrijke opdracht voor het huisvestingsbeleid bestaat uit het verbeteren van de
woningssituatie op de private huurmarkt. Hiervoor is een taak weggelegd voor de huurdersbonden en de sociale verhuurkantoren, waarvan de werking moet geëvalueerd worden.
Om de woonproblematiek beter te kennen en wijzigingen in de woonsituatie snel in te
schatten is er meer systematisch wetenschappelijk onderzoek nodig. Hierbij zullen de
VHM, de sociale huisvestingsmaatschappijen en de administratie huisvesting betrokken
worden. Daarbij moet rekening gehouden worden met de regionale verscheidenheid.
Er zullen maatregelen genomen worden om de kwaliteit van het management van de
lokale sociale huisvestingsmaatschappijen te bevorderen en te ondersteunen.
Er moet een nieuwe Vlaamse Wooncode tot stand komen die minstens rekening houdt
met de volgende aspecten :
— de vereenvoudiging van de reglementering vooral op het vlak van de harmonisering en de verkorting van de procedure ;
— het kaderen in het ruimtelijk beleid, rekening houdend met de regionale verscheidenheid en de reële woonbehoeften ;
— een evenwichtige behandeling van de huur- en de eigendomssector ;
— de uniformisering van de leningsvoorwaarden ;
— de gezinsvriendelijkheid ;
— de verbetering van de kwaliteit van de Vlaamse woningen, inzonderheid de private
huurwoningen : hiertoe zal gefaseerd een gemeentelijke woonvergunning ingevoerd worden ;
— de herstructurering van de Vlaamse Hoge Raad voor de Huisvesting ;
— grotere kwaliteitsvoorwaarden voor specifieke woonvormen zoals logementshuizen, kamerbewoning en studentenverblijven.

5.3.

ONDERWIJS BLIJFT EERSTE ZORG

Onderwijs blijft een essentiële pijler van het Vlaamse beleid. Het blijft immers onze
eerste zorg éénieder, ongeacht sociale of etnische herkomst, op gelijke wijze een sociale
en diepe persoonlijkheidsvorming, een werkelijkheids- en wereldgeorinteerde algemene
vorming en een brede beroepsgerichte opleiding met het oog op integratie in het
beroepsleven te garanderen.

10 (BZ 1995) – Nr. 1

[ 32 ]

De drie belangrijkste hoofdlijnen van het Vlaamse onderwijsbeleid zijn :
— vrijheid van onderwijs - zowel naar keuze als naar inrichting - die zich vertaalt zich
in een vergelijkbare autonomie en verantwoordelijkheid met bijhorende middelen voor
alle scholen ;
— het garanderen van een kwalitatief hoogstaand onderwijs voor éénieder ;
— het „samen school maken", waarbij scholen mee gedragen worden door leraren,
ouders, leerlingen en de lokale gemeenschap in samenspel met of in de inrichtende machten.

5.3.1. Meer autonomie en verantwoordelijkheid
De Vlaamse regering zal de in het hoger onderwijs reeds ingeslagen weg naar meer
autonomie en verantwoordelijkheid voor de onderwijsinstellingen verderzetten naar de
andere onderwijsniveaus toe.
Zulk een overheidsbeleid gericht op meer autonomie en verantwoordelijkheid voor de
scholen, moet verder leiden tot een vereenvoudiging en modernisering van de regelgeving. Er zal derhalve werk gemaakt worden van een basisdecreet voor het secundair
onderwijs en één voor het basisonderwijs.
De conclusies en aanbevelingen in het doorlichtingsrapport met betrekking tot het
Gemeenschapsonderwijs zullen worden uitgevoerd. De Vlaamse Regering zal de
Vlaamse Raad uitnodigen de decretale basis te leggen voor de bijsturing van de
Autonome Raad voor het Gemeenschapsonderwijs (ARGO) in functie van het verder
realiseren van de oorspronkelijke doelstellingen (decentraliseren-democratiserenresponsabiliseren).
De financiering van het secundair onderwijs zal samenwerkingsverbanden en fusies
tussen scholen bevorderen inzake organisatie en beheer. Dit om een behoeftendekkend,
complementair en polyvalent aanbod van voldoende studierichtingen tot stand te brengen zodat leerlingen beter kunnen worden georiënteerd.
Binnen deze samenwerkingsverbanden zal tevens een meer autonoom personeelsbeleid
mogelijk zijn.
Aan de samenwerkingsverbanden of (gefuseerde) scholen zal een globale enveloppe
worden toegekend. Vertrekkend van de huidige financiering zal deze geleidelijk evolueren naar een financiering evenredig met het aantal leerlingen. De overheid zal een geëigend controlemechanisme uitwerken voor basis- en secundair onderwijs. Er zullen evenwel correcties voorzien worden om de vrije keuze, ingevuld op basis van de indeling van
het onderwijslandschap in subregio's waarbij rekening wordt gehouden met de sociologische realiteiten, te garanderen. Alsook om scholen te ondersteunen die extra inspanningen leveren voor kansarme leerlingen.
De verbintenissen die de overheid, de inrichtende machten en de sociaal-economische
partners in het kader van de Staten-Generaal technisch secundair onderwijs/beroepssecundair onderwijs (TSO/BSO) hebben aangegaan, moeten worden uitgevoerd.
Naar het basisonderwijs toe zal een decreet de regels opnemen die eigen zijn aan het
gewoon en buitengewoon basisonderwijs. De noodzakelijke werkingsmiddelen en de
administratieve ondersteuning zullen in een enveloppe aan de basisscholen worden toegekend. Op de werkingsmiddelen zullen correcte indexeringsmechanismen worden toegepast en de niet-objectiveerbare verschillen inzake werkingstoelagen en administratieve
omkadering, die nu bestaan tussen scholen zullen geleidelijk worden afgebouwd.
Een vernieuwd evaluatiesysteem zal worden uitgewerkt om op basis van een functiebeschrijving mogelijkheden te bieden bekwame en geëngageerde leraren beter te waarderen. Het uitwerken van een nieuwe, voor alle personeelsleden gelijke rechtspositieregeling moet dit mogelijk maken.
De decreten op de hogescholen zullen worden uitgevoerd. Vanaf 1998 zal het volledig
aanbod worden doorgelicht en geëvalueerd. Er zal een extra krediet worden uitgetrokken voor hogeschoolcampussen. Bij de goedkeuring van alle dossiers zal rekening gehouden worden met de rationele uitbouw van het aanbod.
Om op internationaal en Europees niveau competitief te blijven, moet de versnippering van het Vlaamse universitaire landschap, zowel op het vlak van opleidingen als van

[ 33 ]

10 (BZ 1995) – Nr. 1

instellingen worden tegengegaan via overleg en nauwe samenwerking; zwaartepuntvorming inzake onderwijs en onderzoek zal worden aangemoedigd. Internationale samenwerking zal worden gestimuleerd.
De universiteiten dienen de drie dimensies van hun decretale opdracht, namelijk
onderwijs, wetenschappelijk onderzoek en wetenschappelijke dienstverlening, in een
evenwichtige wisselwerking verder waar te maken en excellentie op de drie vlakken na te
streven. Wat de dienstverlening aan de gemeenschap betreft, dient zich de universitaire
permanente vorming als nieuwe uitdaging aan, die door de universiteiten in onderling
overleg en binnen de bestaande financiering zal moeten worden opgenomen.
De Vlaamse regering zal met alle betrokkenen, zowel het secundair als het hoger
onderwijs, een ruim debat en overleg opzetten over de overgang secundair naar hoger
onderwijs om aldus te komen tot meer verantwoorde studiekeuzes na het secundair
onderwijs. De universiteiten dienen hun inspanningen verder te zetten om de slaagkansen van eerstejaarsstudenten te optimaliseren.
In functie van een coördinatie van het aanbod in de volwasseneneducatie en om op
een passende wijze te kunnen inspelen op de vraag van de maatschappij naar permanente
vorming, moet het volwassenenonderwijs dringend een eigen, soepele en moderne regeling krijgen. In dit decreet moet de eigenheid van het volwassenonderwijs worden benadrukt, met name het diplomagericht karakter.
Tevens moet deze regeling ruimte bieden aan de instellingen om per subregio een
rationeel aanbod aan volwassenenonderwijs uit te bouwen dat inspeelt op de regionale
behoeften. Dit aanbod zal mee ingevuld worden door de sociale partners die in deze als
bevoorrechte gesprekspartner optreden.
Vijf jaar na de hervorming van het deeltijds kunstonderwijs dringt zich een evaluatie
op. Gelijklopend met de rest van het onderwijs zal ook het deeltijds kunstonderwijs moeten worden hervormd in functie van meer autonomie, meer verantwoordelijkheid van de
inrichters, meer kwaliteitsbewaking en medezeggenschap. De complementariteit van dit
onderwijs - ondermeer in het licht van de eindtermen voor het basisonderwijs - moet
worden onderstreept.

5.3.2. Het garanderen van kwalitatief hoogstaand onderwijs
Kwaliteitsvol onderwijs staat of valt met de kwaliteit van leraren en directie.
Aansluitend bij het recente reeds geleverde beleidsvoorbereidende werk dringt een grondige en ingrijpende hervorming van de lerarenopleiding zich op, zowel op het niveau van
de hogescholen als van de universiteiten. Belangrijkste accenten in deze hervorming zijn
een diepgaande hervorming van de initiële opleiding binnen de huidige studieduur, een
begeleide ingroei in de loopbaan door mentoren en een navorming die inspeelt op de
vragen van de scholen. Aan de scholen zullen hiervoor geleidelijk de nodige middelen
worden toebedeeld.
Elke school of instelling is de eerste verantwoordelijke voor de kwaliteit van haar
onderwijs. Ze ontwikkelt daartoe een eigen beleid en evalueert dit. De overheid bewaakt
deze kwaliteitszorg voor het leerplichtonderwijs op basis van eindtermen en ontwikkelingsdoelen. Deze dienen, voor wat het secundair onderwijs betreft, verder, in breed
overleg, opgesteld te worden. De implementatie van de eindtermen of ontwikkelingsdoelen zal moeten worden ondersteund. De eindtermen, de ontwikkelingsdoelen en de leerplannen moeten voldoende ruimte laten voor de creativiteit van scholen en
leraren(teams).
De opvolging van doorlichtingen en visitaties zal beter worden verzorgd. Hierbij zullen
alle aspecten van de opdracht van scholen en instellingen worden belicht.
In het kader van de evolutie naar autonomere en verantwoordelijkere scholen, is het
noodzakelijk de prioriteiten van de PMS-centra vast te leggen. Enkele accenten zijn:
— na de school, die de verantwoordelijkheid heeft over de eerstelijnszorg, moet de rol
van de PMS-Centra in functie van tweedelijnszorg worden ingevuld en is er nood aan
taakafbakening ten aanzien van en samenwerking met het welzijnswerk en het schoolopbouwwerk;
— integratie van het medisch school toezicht in de PMS-Centra voor de gesubsidieerde sector;

10 (BZ 1995) – Nr. 1

[ 34 ]

— garanties inbouwen voor een meer onafhankelijke en meer objectieve oriëntering
van leerlingen.
Ouders en leerlingen moeten blijvend overtuigd worden van de troeven van het technisch en beroepsonderwijs. Om het „watervalfenomeen” in het secundair onderwijs
tegen te gaan, moeten zij aangespoord worden tijdig voor het TSO of BSO te kiezen.
In de formule „deeltijds werken, deeltijds leren” moet de component „deeltijds werken” beter worden ingevuld.
Basisscholen zullen verder aangemoedigd worden om bijzondere zorg te besteden aan
leerlingen met moeilijkheden en om het zittenblijven te verminderen. De criteria voor
het toekennen van de extra middelen zullen worden verfijnd en er zal, mits tussentijdse
evaluatie, meer continuïteit voor de scholen gegarandeerd worden.
In het belang van leerlingen met specifieke moeilijkheden, zullen scholen van het
gewoon en het buitengewoon onderwijs worden aangemoedigd samen te werken om speciale deskundigheid te kunnen uitwisselen.

5.3.3. Samen school maken
Meer autonomie en verantwoordelijkheid voor de scholen betekent dat scholen mee
gedragen worden door leraren, ouders, leerlingen en de lokale gemeenschap. Het werken
aan een nieuwe participatiecultuur moet het functioneren van de tot stand gebrachte
inspraakstructuren verbeteren.
Vormingsprojecten van ouderverenigingen voor ouders en van inrichtende machten voor
leden van hun bestuursorganen zullen extra worden ondersteund.

5.3.4. Specifieke aandachtspunten i.v.m. onderwijs
Om het huidige systeem van de studietoelagen sociaal nog correcter te maken, zullen
zij automatisch worden geïndexeerd.
De overheidstussenkomst voor de interne leerlingen zal worden herdacht rekening
houdend met de draagkracht van de ouders.
Het Nederlandstalig onderwijs in Brussel verdient bijzondere aandacht. Attractieve
Vlaamse scholen die kwaliteitsonderwijs aanbieden zijn essentiële schakels in de strijd
voor de Vlaamse aanwezigheid in Brussel. Samenwerking tussen deze scholen om deze
aanwezigheid te consolideren zal worden gestimuleerd.
Het leerlingenvervoer zal rationeler worden uitgebouwd waarbij een maximale verantwoordelijkheid bij scholen of regionale samenwerkingsverbanden zal worden gelegd.
Dit vervoer zal ook als een sociaal voordeel worden gedefineerd zodat dit vervoer niet
langer als een instrument van concurrentievervalsing wordt gehanteerd. Een extra
inspanning zal worden geleverd voor de scholenbouw in funktie van objectief vastgestelde behoeften.

5.4. FUNDAMENTEEL ONDERZOEK BEPAALT MEE DE TOEKOMST
Omwille van het culturele, maatschappelijke en economische belang van wetenschappelijk onderzoek, wordt de inhaalbeweging van de voorbije jaren, onverminderd voortgezet. Samen met het bedrijfsleven zal de Vlaamse regering er naar streven om jaarlijks 2
% van het bruto regionaal produkt in onderzoek en ontwikkeling te investeren, waarbij
ook de overheid haar deel van de inspanningen zal leveren.
De financieringskanalen voor fundamenteel niet-georiënteerd onderzoek blijven het
NFWO (projecten en mandaten), het IWT (doctoraatsbeurzen) en de Bijzondere
Universitaire Onderzoeksfondsen. Elk van deze pijlers zal versterkt worden. Er zal een
systeem van mobiliteitsmandaten worden ontwikkeld. Deze moeten toelaten om gedurende beperkte tijd onderzoek te verrichten in een gastinstelling of -bedrijf, bij voorkeur
in het buitenland. Met bijzondere aandacht zal ook het onderzoek in de humane wetenschappen worden aangemoedigd.

[ 35 ]

10 (BZ 1995) – Nr. 1

Samenwerking en interdisciplinaire netwerkvorming tussen de verschillende actores
van het wetenschaps- en technologiebeleid (overheid, onderzoeksinstellingen, bedrijven,
onderzoekers, ...) zullen gestimuleerd worden, met aandacht voor de verdere ontwikkeling van kwaliteitsindicatoren per discipline en mechanismen voor verdere professionalizering van het onderzoek.
Door de overheid zal een betrouwbaar systeem van O&O indicatoren worden uitgewerkt. De minister voor wetenschaps- en technologiebeleid zal met de nodige aandacht
de kwaliteitsbewaking van de Vlaamse wetenschappelijke instellingen opvolgen met oog
voor relevante performantie-indicatoren en de invulling van de beheerovereenkomsten.
Wat betreft wetenschapscommunicatie en -vulgarizatie zullen verschillende acties worden opgezet, die uiteindelijk culmineren in een tweejaarlijkse wetenschapsweek.
Bij het concipiëren en uitwerken van het wetenschaps- en technologiebeleid moet ook
de wisselwerking tussen maatschappelijke behoeften en technologische ontwikkelingen
aan bod komen. Hiertoe moeten gepaste flankerende beleidsmaatregelen genomen worden die er toe bijdragen om een democratische en inhoudelijk breder onderbouwde
besluitvorming over belangrijke technologische ontwikkelingen mogelijk te maken. In
dit kader zal het technologisch aspectenonderzoek grondig geëvalueerd worden.
De budgettaire implementatie van de inhaalbeweging voor wetenschappelijk onderzoek zal gebeuren door een opwaardering van de universiteitsbudgetten en een verdere
rationalisatie van de begroting economie.

5.5. EEN WELZIJNS- EN GEZONDHEIDSBELEID DAT KIEST VOOR ZORG
OP MAAT
In een samenleving waarin steeds meer flexibiliteit van eenieder gevraagd wordt, moet
erover gewaakt worden dat geen nieuwe vormen van sociale uitsluiting en discriminatie
tot stand komen tussen jongeren en ouderen, tussen mannen en vrouwen , tussen actieve
en hulpbehoevende ouderen, tussen gezonde en zieke mensen en tussen gezinnen, hoe
die ook zijn samengesteld.
De integratie van elke persoon in het maatschappelijk leven blijft prioritair. Iedereen
moet kansen krijgen om zijn leven kwaliteitsvol en zoveel mogelijk geïntegreerd in de
samenleving in te richten.
Om op een verantwoorde manier te kunnen omgaan met de spanning tussen de groeiende vraag om zorg en bijstand enerzijds en de begrensde financiële middelen anderzijds,
kiest de overheid voor enkele belangrijke uitgangspunten die de beleidsprioriteiten zullen helpen bepalen.

5.5.1. Fundamentele uitgangspunten
1. Een beleid dat in alle domeinen aandacht heeft voor het welzijn sluit aan bij het
principe dat voorkomen beter is dan genezen. Preventie is dan ook de eerste opdracht
van het Welzijns- en Gezondheidsbeleid. Terwijl de gezondheidspreventie stilaan vorm
krijgt, moeten voortaan ook vormen van welzijnspreventie ontwikkeld worden die
gericht zijn op gelijke kansen en het wegwerken van achterstellings- en uitsluitingsmechanismen.
Er zal een Centrale Welzijnsraad worden opgericht met ad hoc-werkgroepen waarin
de welzijnsaspecten van alle beleidsdomeinen aan bod kunnen komen.Bovendien zullen
de nodige maatregelen worden uitgewerkt die de draagkracht van de mensen en gezinnen ondersteunen en versterken. Gezinsondersteunende acties, de versteviging van de
relationele bekwaamheid en een beleid gericht op duurzame samenlevingsvormen en
maatschappelijke solidariteit zijn hiervan een logisch gevolg. Ook het vrijwilligerswerk
binnen en buiten instellingen zal in dit verband verder worden aangemoedigd.
2. Wie eenmaal een beroep doet op het Vlaamse welzijns- en gezondheidsaanbod kan
rekenen op een kwaliteitsvolle zorg en bijstand.
In het algemeen moet meer werk gemaakt worden van een grotere efficiëntie en klantgerichtheid in de welzijns- en gezondheidszorg. De Vlaamse regering zal zorgen voor een
gelijke toegang tot de voorzieningen voor allen. Dit veronderstelt ook specifieke initiatieven naar kansarmen, daklozen en migranten toe, onder meer inzake patiënten en cliën-

10 (BZ 1995) – Nr. 1

[ 36 ]

tenbemiddeling. De informatie van patiënten en zorgbehoevenden is daarin een essentieel element.
Via overleg moeten de principes worden vastgelegd betreffende de positie van cliënt
en patiënt. Evenzeer moeten de procedures en structuren voor kwaliteitsondersteuning
worden bepaald.
3. Met het oog op het bereiken van een grotere kwaliteitszorg wil de Vlaamse overheid de initiatiefnemers in de welzijns- en gezondheidssector verder responsabiliseren.
De regering zal voorstellen uitwerken om deze doelstellingen te realiseren via vereenvoudigde subsidieregels en budgetfinanciering die aangepast is aan de diverse soorten
van voorzieningen. Deze principes zullen uitgebouwd worden op basis van doelmatigheidsanalyses in de diverse welzijnssectoren.
4. Het welzijns- en gezondheidsbeleid opteert voor zorg op maat, wat inhoudt dat men
vertrekt van een zo groot mogelijke zelfredzaamheid van het individu.
In de structurering van het welzijns- en gezondheidsaanbod herkent men drie domeinen : vlot toegankelijke algemene welzijnsdiensten, ambulante en semi-ambulante voorzieningen voor specifieke doelgroepen of problematieken en residentiële voorzieningen.
Enerzijds moet tussen de drie domeinen een naadloze overgang gegarandeerd worden
om te vermijden dat sommige groepen nergens aan bod komen omwille van de grijze
zones die ontstaan zijn vanuit een te strikt doelgroepenbeleid. Anderzijds moeten de
residentiële voorzieningen voorbehouden blijven voor de mensen die ze echt nodig hebben.
Om tot een selectiever gebruik te komen van de intensieve bedden in de bestaande
residentiële voorzieningen wordt de uitbouw van ambulante en semi-ambulante opvangvormen versneld via goed op elkaar afgestemde reconversie-stimuli voor residentiële
voorzieningen. Het volume van de werkgelegenheid moet daarbij behouden worden. De
bedoeling is te komen tot een ruimer, meer gedifferentieerd en geografisch beter
gespreid aanbod, waarop selectiever kan worden ingespeeld. Het gebruik van deze
ambulante en semi-ambulante voorzieningen zal aangemoedigd worden.
Zorgbemiddeling en tijdelijke zorgontlasting moeten de thuiszorg ondersteunen.
Enkel daar waar nodig moeten gezinsvervangende initiatieven gecreëerd worden. Tevens
moet nagegaan worden hoe vrijwilligers en vervangende sociale netwerken vereenzaming
kunnen tegengaan.
5. Om deze prioriteiten te realiseren is overleg onontbeerlijk. Daarom zal worden
gekozen voor overlegplatforms zonder dat er aan de autonomie van diegene die over de
beslissingsmacht beschikt, wordt geraakt. Ook zullen de verantwoordelijke ministers niet
in het minst vanuit hun preventieopdracht het overleg activeren tussen de verschillende
lokale, regionale en provinciale en federale overheden.
6. De uitbouw van een kwaliteitsvol welzijns- en gezondheidsaanbod vergt een grotere
wetenschappelijke ondersteuning, waarbij alle facetten aan bod moeten komen.

5.5.2. Specifieke maatregelen
Naast deze belangrijke algemene uitgangspunten die van toepassing zijn op alle
beleidssectoren in de welzijns- en gezondheidssector is het noodzakelijk dat de Vlaamse
regering ook specifieke maatregelen neemt.
1. De Vlaamse regering zal de aanbevelingen van het „Algemeen Verslag over de
Armoede” van de Koning Boudewijnstichting in concrete maatregelen vertalen.
Op de eerste plaats zal de vertegenwoordiging van de armen worden geregeld. De
Vlaamse regering opteert voor een inclusief armoedebeleid met maatregelen in alle
beleidsdomeinen die de armoede en achterstelling moeten helpen opheffen. Daarnaast
zal de hulpverlening van kansarmen, zowel autochtonen als allochtonen vertrekken vanuit de versterking van de lokale gemeenschappen, met alle respect voor de gezinssituatie.
De aanwezige buurtcentra, werkingen met kansarme jeugd, lokale integratiecentra, het
maatschappelijk opbouwwerk, de dienstencentra en de wijkcentra zullen moeten samenwerken en evolueren naar een integrale laagdrempelige lokale basisvoorziening in partnersschap met het OCMW. Op het subregionale vlak kunnen ze aansluiten bij het algemene welzijnswerk en voor meer specifieke hulp beroep doen op categoriale voorzieningen.

[ 37 ]

10 (BZ 1995) – Nr. 1

In het kader van het armoedebeleid zal de inschakeling van ervaringsdeskundigen in
welzijnsvoorzieningen verder worden uitgebouwd. Verder zullen ook initiatieven worden
voorbereid inzake schuldbemiddeling en budgetbegeleiding.
2. De effecten van beleidsbeslissingen op gezinsvorming en -ondersteuning moeten
systematisch worden onderzocht. Verder zal het beleid tot verhoging van de capaciteit
van de kinderopvang zowel in kinderkribben als bij onthaalouders worden verdergezet in
functie van de evoluerende behoeften. Specifieke voorzieningen moeten zich richten tot
integrale gezinszorg, het voorkomen van plaatsingen en reïntegratie in het natuurlijke
gezinsmilieu.
De Vlaamse regering zal verder een reglementair kader scheppen voor de organisatie
van de buitenschoolse kinderopvang die kwaliteit moet bieden en moet uitgaan van de
behoeften van de lokale gemeenschap.
Om daarvoor de middelen van het Fonds voor Collectieve Uitrustingen efficiënt te
kunnen aanwenden, zullen met de federale overheid en de sociale partners akkoorden
worden onderhandeld en afgesloten.
3. Het uitgangspunt van het ouderenbeleid is de resolutie van de Vlaamse Raad van
23 maart 1995 waarin de prioriteiten van het ouderenbeleid worden uiteengezet: participatie en integratie en een betaalbare zorgverstrekking die de levenskwaliteit nastreeft.
Op basis van de reële (zorg)behoeften van voornamelijk hoogbejaarden en dementerende zorgbehoevende ouderen zullen de ouderenvoorzieningen op een regionaal evenwichtige manier worden uitgebouwd.
Zoals overlegd met de federale overheid, zal de nieuwe afbouw van ziekenhuisbedden,
aangewend worden voor het omzetten van bestaande rusthuisbedden voor zorgbehoevenden in rust- en verzorgingsbedden in rusthuizen.
Er is een profilering noodzakelijk van de verschillende voorzieningen voor ouderen
rekening houdend met de zwaarte van de hulpvraag : ambulante en semi-ambulante
voorzieningen, service-flats, rusthuizen en rust- en verzorgingstehuizen.Voor de investeringen in de service-flats en andere residentiële voorzieningen zullen de nieuwe financieringstechnieken die nu gebruikt worden voor de service-flats worden geëvalueerd en
geoptimaliseerd.
4. In de Bijzondere Jeugdzorg zullen de recente hervormingen die op het terrein leiden tot grotere beheersvormen en kleinschalige begeleidingsvoorzieningen geëvalueerd
worden.
Verder zal de Vlaamse regering oog hebben voor de opdrachten van de comités voor
bijzondere jeugdzorg. De comités zullen moeten evolueren naar het statuut van zorgdispatching i.p.v. hulpverlening. Ook de preventieopdracht zal worden geïntegreerd in een
algemeen preventiebeleid.
De Vlaamse regering zal ook een oplossing uitwerken voor het probleem van de sociale diensten bij de Jeugdrechtbanken in het kader van de recente wetswijzigingen.
5. In het gehandicaptenbeleid zal er nadruk gelegd worden op projecten waarbij personen met een handicap maximaal en autonoom kunnen leven. Een beperkt uitbreidingsprogramma van projecten voor zelfstandigen wonen (Activiteiten Dagelijks Leven,
ADL-clusters) zal worden gerealiseerd in een samenwerking met het Vlaams Fonds voor
Sociale Integratie van Personen met een Handicap en de Vlaamse
Huisvestingsmaatschappij.
Met het oog op de toekomst zullen de zorg- en opvangmogelijkheden voor volwassen
en ouderwordende personen met een handicap worden onderzocht.
6. Wie thuis wil worden verzorgd, moet, binnen de perken van de mogelijkheden, kunnen ondersteund worden door een goede mantelzorg en thuiszorg. De nadruk op de
thuiszorg maakt een, herziening van de ziekenhuiszorg noodzakelijk, vooral om meer
armslag te creëren voor semi-ambulante en ambulante zorgen en de eerstelijnszorg te
versterken.
Onze zorg kan niet alleen uitgaan naar de kwaliteit van het leven, maar dient zich ook
te richten op de kwaliteit van het sterven. Leven en sterven zijn onlosmakelijk met
elkaar verbonden en moeten voor ieder in menswaardige omstandigheden kunnen
plaatsvinden. Stervensbegeleiding en palliatieve zorg zullen ondersteund worden en dit
zowel in de thuissituatie als in de gezinsvervangende situatie.

10 (BZ 1995) – Nr. 1

[ 38 ]

In het kader van de wijziging van de OCMW-wet zullen de regels inzake het beheer,
de beslissingsprocedures en de administratieve voogdij van de openbare ziekenhuizen
dermate worden gewijzigd dat zij , vergelijkbaar met de private ziekenhuizen en met
behoud van het openbaar karakter van hun dienstverlening, op een dynamische en doelmatige wijze een kwalitatieve gezondheidszorg kunnen aanbieden.
De Vlaamse regering zal de preventie en sensibilisering van specifieke welzijns- en
gezondheidsproblemen (roken, drugs, aids, kanker, milieupollutie, ...) integreren in de
algemene preventie. Specifieke problemen of bevolkingsgroepen vereisen echter ook
een specifieke preventie : ondermeer zal inzake aids verdergebouwd worden op de ingeslagen weg, wordt inzake drugs het principe van de risicobeperking ten aanzien van de
individuele gebruiker onderschreven en zal verder geïnvesteerd worden in het kankeropsporingsbeleid.
Er is nood aan gecoördineerd onderzoek rond de relatie milieuvervuiling en gezondheid. Op basis van dit wetenschappelijk onderzoek moeten op de verschillende terreinen
de nodige beleidsinitiatieven genomen worden.
7. Het inpassingsbeleid voor migranten, met rechten en plichten, zal worden verdergezet. De Vlaamse regering en het Vlaams parlement wensen, op basis van hun bevoegdheid, daar hun eigen bijdrage toe te leveren.
In die zin kunnen initiatieven en organisaties die werken aan de aanpassing van vreemdelingen aan de gewoonten en cultuur van Vlaanderen worden aangemoedigd. De
Vlaamse regering zal speciaal aandacht hebben voor de specifieke noden van armere
groepen migranten en voor de positie van migrantenvrouwen en -meisjes op de arbeidsmarkt en in het onderwijs. Ze zal via het huisvestingsbeleid de ghetto-vorming trachten
tegen te gaan.
8. De evolutie van de zorgvraag biedt bovendien tal van werkgelegenheidsperspectieven voor hoger en lager geschoolden.
De werkgelegenheidsgroei in de welzijnssector vereist bovendien de omzetting van de
nepstatuten in reguliere tewerkstelling. Verder zullen voorstellen worden uitgewerkt om
d.m.v. herverdeling van arbeid en verlaging van sociale lasten nieuwe jobs te creëren

5.6. ACTIEVE SENIOREN VERRIJKEN ONZE SAMENLEVING
De actieve senioren worden een steeds belangrijker deel van onze gemeenschap. Zij
zijn een verrijking voor onze samenleving dankzij hun levens- en professionele ervaringen. Slechts de jongste jaren groeide het besef dat de maatschappelijke infrastructuur
voor hen nog minimaal is uitgebouwd. Er moeten dan ook nieuwe initiatieven genomen
worden opdat de senioren blijvend hun verantwoordelijkheid zouden kunnen opnemen
in de diverse sectoren van onze samenleving. Daarvoor moeten dialoog- en overlegstructuren met hen worden uitgewerkt.

5.7. CULTUUR, GEEN OVERBODIGE LUXE
Een van de grootste uitdagingen bij de verdere ontwikkeling van Vlaanderen is de
bevordering van het belang en de waarde van cultuur. Een gemeenschap die geen plaats
inruimt voor culturele waarden ondergraaft zichzelf. Cultuur is nooit een overbodige
luxe. Het gaat immers om essentiële menselijke en maatschappelijke waarden.
Persoonlijke creativiteit, artistieke ontplooiing, maatschappelijke vorming en een intens
gemeenschapsleven brengen ons in contact met anderen, met verschillende opvattingen
en visies, openen een venster op de wereld.
De commercialisering van de cultuur en de afbrokkeling van cultureel gezag leiden tot
een verschraling van culturele smaken en tot een verlamming van het oordeelsvermogen.
De overheid, het onderwijs, de media en het verenigingsleven moeten hier onafgebroken
tegen ingaan.
Een cultuur heeft vele gezichten. Dat geldt zeker voor Vlaanderen dat van oudsher
een kruispunt is waar verschillende culturen elkaar ontmoeten en elkaar wederzijds beïnvloeden. De openheid van de Vlaamse cultuur is ook haar rijkdom, in haar verscheidenheid schuilt haar unieke karakter.

[ 39 ]

10 (BZ 1995) – Nr. 1

Het beleid t.o.v. de kunsten dient gestoeld op kwaliteit en op maatschappelijke relevantie.
Kernwoorden van een actueel cultuurbeleid zijn dan ook openheid en evenwicht, participatie, een creatief en financieel impulsenbeleid, een wetenschappelijk ondersteund
cultuurdebat en een cultuurbeleid dat wordt onderkend in andere bevoegdheden, o.m. in
sociale zaken, huisvesting en stadskernrenovatie, en in onderwijs.
Ook het wegwerken van de kwalijk politiserende gevolgen van het cultuurpact, zoals
gesteld in de recente resolutie van de Vlaamse Raad, moet bijdragen tot een kwaliteitsvol
en actueel beleid.
Identiteit en culturele verscheidenheid zijn de twee kanten van eenzelfde medaille die
een gemeenschap tot een open, verdraagzame én hechte gemeenschap maakt. In
Vlaanderen is dus geen plaats voor welke vorm ook van racisme en onverdraagzaamheid.
De overheid hoeft zich niet in te laten met de organisatie van de activiteiten die door
het vrij initiatief al op geschikte wijze werden uitgebouwd. Haar rol bestaat er enerzijds
in een aangepast kader voor dat vrij initiatief tot stand te brengen, en anderzijds een stimulerend en aanvullend beleid te voeren inzake infrastructuur, minder populair aanbod
en vernieuwende cultuuruitingen.
Er is ruimte voor meer decentralisatie en subsidiariteit en een grotere verantwoordelijkheid vanwege lokale besturen, bijvoorbeeld bibliotheek, culturele- en sportcentra,
mits kwalitatief toezicht en coördinatie op niveau van de Vlaamse Gemeenschap.
De vernieuwing die recentelijk werd doorgevoerd in de sector van het volkontwikkelingswerk moet de komende jaren alle kansen krijgen. Ook de regelgeving rond het landelijke jeugdwerk moet worden geactualiseerd.
Specifiek op het terrein van de kunsten dient werk gemaakt van de uitvoering van het
podiumdecreet, van een stimulansenbeleid voor jonge scheppende kunstenaars (waaronder zeker de beeldende kunstenaars en muzikanten), van een leenvergoeding voor
auteurs en van een Fonds voor de Letteren, van een archief- en documentatiecentrum,
van en Vlaams depot voor uitgaven, en tenslotte van een museumdecreet zodat het grote
en belangrijke patrimonium van de Vlaamse Gemeenschap in stand wordt gehouden.
Ook met de federale overheid moet de dialoog groeien. Het is immers op federaal
niveau dat prangende dossiers als het statuut van de kunstenaar, de vaste boekenprijs, de
terugvloeiing van inkomsten uit auteursrechten naar de sector of de verdeling van de
winst van de Nationale Loterij een oplossing moeten vinden.
De aanmoediging van de vrije produktie van kunst in alle expressievormen moet worden versterkt. Prioritair daarbij is de leefbaarheid van het kunstenaarsberoep.
Ook qua begeleiding, informering en sensibilisering van kunstenaars, opdrachtgevers
en publiek is een taak weggelegd voor de Vlaamse overheid.
De sociale onderbouw van de culturele sector dient erkend. De lastenverlaging moet
ook nuttig worden aangewend voor de bevordering van de tewerkstelling in de socio-culturele sector.
Binnen het cultuurbeleid moet het stimuleren van een verscheiden en kwaliteitsvol
aanbod hand in hand gaan met het bevorderen van de betrokkenheid van zoveel mogelijk mensen bij zoveel mogelijk uitingen van cultuur. Dialoog en afstemming van het
beleid over de sectoren heen is in dit kader noodzakelijk.
De Vlaamse regering zal daarom binnen het ministerie van de Vlaamse Gemeenschap
een Centrum voor cultuurbeleid oprichten. Dit beleidsvoorbereidende Centrum moet
een globale visie op hedendaagse cultuurbeleving formuleren en een brug slaan tussen de
traditionele, maar vaak te kunstmatige opdeling tussen kunst en sociaal-cultureel werk.
Dit Centrum moet ook het wetenschappelijke onderzoek naar de sociale, maatschappelijke, artistieke en economische impact van cultuur en het cultuurbeleid stimuleren.
Het Centrum zal inhoudelijk gevoed worden door een op te richten Raad voor Cultuur
die adviezen kan uitbrengen over het cultuurbeleid.
Het begrip monument dient ruim geïnterpreteerd : naast de verhoogde investering in
historische gebouwen moet tevens de nadruk gelegd worden op het industriële en
archeologisch patrimonium, op eigentijdse monumenten en op landschappen. Een

10 (BZ 1995) – Nr. 1

[ 40 ]

onderhouds- en voorkomingsbeleid moet voorop staan, omdat dit goedkoper is dan achteraf te restaureren.
Bijzondere aandacht zal worden besteed aan de zorg voor de moedertaal. Er is ondermeer nood aan sensibilisering via onderwijs, media, e.a. om een keurig taalgebruik te
bevorderen. Waar mogelijk moet een en ander gebeuren via de structuren van de
Nederlandse Taalunie.
Ter bevordering van een dynamisch engagement in de maatschappij en vanuit de zorg
voor de gezondheid van de Vlaamse bevolking verdient de sportpromotie grote aandacht, vooral bij de jeugd.
Jongeren tot achttien jaar moeten vrij en ongebonden hun sport kunnen beoefenen bij
de sportclub van hun keuze.
De sportbeoefening door allen dient passsend ondersteund te worden, o.m. door depolitisering en decentralisering van bevoegdheden en infrastructuur naar lokale overheden
toe.
Ook dient werk gemaakt te worden van een gunstig klimaat voor topsport.
Hooliganisme en doping moeten bestreden worden.
Er dringen zich speciale initiatieven op om voor de natuurgebonden sporten te komen
tot een gezond evenwicht tussen de wensen van de beoefenaars van deze sporten en het
respect voor het leefmilieu.

5.8. EEN NIEUW PROFIEL VOOR DE OPENBARE OMROEP
De media zijn van essentieel belang voor de versterking van de democratische samenleving en voor de eigen culturele ontwikkeling en identiteit van Vlaanderen. Voor een
kleine taal- en cultuurgemeenschap is het uiterst belangrijk dat de media, met hun sociale
en economische dimensie, als cultuurinstrumenten bij uitstek worden verdedigd, zowel
binnen Vlaanderen als in Europees verband. Dit hoeft niet te beletten dat Vlaamse en de
Europese regelgeving gelijke tred houden.
Opdat de Vlaamse Gemeenschap zelf maximaal over haar mediabeleid zou kunnen
beslissen, moeten de media in Vlaanderen verankerd zijn en moeten de inkomsten van
de eigen media de tewerkstelling in de sector, de eigen produkties en nieuwe ontwikkelingen ten goede komen.
Een grote toegankelijkheid van de media en een zo gelijk mogelijke toegang tot nieuwe multimediale toepassingen zijn noodzakelijk om te vermijden dat er een opsplitsing
komt tussen informatierijke en informatiearme Vlamingen.
De Vlaamse regering zal de pluriformiteit van het medialandschap handhaven. Zij zal
de initiatieven steunen die de journalistieke onafhankelijkheid van nieuwsredacties in de
media versterken.
Om op de snelle media-ontwikkelingen in Vlaanderen te kunnen inspelen zal een instrumentarium inzake beleidsvoorbereiding, wetenschappelijk onderzoek, beleidsuitvoering en controle worden uitgebouwd. Daarbij hoort ook een permanente overleg- en
informatiestructuur met de instanties die op federaal en Europees niveau bevoegd zijn
voor media en telecommunicatie.
De openbare omroep zal onmiddellijk hervormd worden, op basis van de volgende
krachtlijnen.
— Een nieuwe taakomschrijving waarbij de openbare omroep zich profileert als een
kwaliteitszender naar een breed publiek. De sectoren waarin de BRTN zich moet profileren zijn : informatie (sport inbegrepen), eigen drama (met ook plaats voor het betere
populaire genre), cultuur en amusement van het betere soort. In die sectoren moet de
BRTN de ambitie hebben de beste te zijn, de onvervangbare.
— Maximale autonomie, via beheersovereenkomsten met de overheid, opdat de
openbare omroep in staat zou worden gesteld, om met zes radionetten en twee complementaire, reclamevrije televisienetten zijn openbare dienstverlening te realiseren.
Daartoe zullen criteria gehanteerd worden die gericht zijn op kwaliteit en niet uitsluitend
op de commerciële norm van de kijkcijfers.

[ 41 ]

10 (BZ 1995) – Nr. 1

— Een doorzichtige structuur, waarbij onder meer de bevoegdheden van de Raad van
Bestuur en van het dagelijks beheer duidelijk worden afgebakend zodat de personele en
financiële mogelijkheden optimaal worden gebruikt. Daarbij moeten autonome produktiekernen op verschillende niveaus de werking van de openbare omroep responsabiliseren, dynamiseren en rationaliseren, zowel wat de programmering als wat het besteden
van de middelen en het kwalitatief rendement van die kernen betreft. Een open en soepel personeelsbeleid en de invoering van een mandaatsysteem, onder meer op directieniveau, zijn eveneens een vereiste.
— Een gemengde financiering : indien de nodige compenserende financiële middelen
kunnen worden gevonden moet worden gestart met de afbouw van de televisiesponsoring, met uitzondering van de sponsoring van evenementen.
De digitalisering vormt een grote uitdaging voor de concurrentiële positie van de
openbare omroep. De zenderdifferentiëring is de succesrijke pijler van de openbare
radio-omroep. Die opsplitsing in verschillende ketens met een duidelijk profiel blijft
onontbeerlijk. Gelet op dit gediversifieerd aanbod is er geen behoefte aan commerciële
radio-initiatieven op landelijk vlak.
De lokale radio's, die hun financiering hoofdzakelijk uit streekgebonden reclame putten, moeten ook op inhoudelijk vlak de openbare omroep blijven aanvullen. Hun problemen inzake zendvermogen zullen grondig worden onderzocht. Kwaliteitsbevorderende
samenwerkingsverbanden binnen beperkte gebieden moeten mogelijk worden.
De Vlaamse regering zal streven naar een regeling om de vrije nieuwsgaring te waarborgen.
Het decreet op de regionale televisie moet worden geëvalueerd, ook in functie van de
nieuwe ontwikkelingen in het medialandschap.
Een beperking of verruiming van het aanbod van de kabelmaatschappijen moet rekening houden met sociale, kwalitatieve en culturele argumenten. Een indeling van het aanbod in omroeppakketten moet een basispakket met een vast aantal zenders inhouden.
Dit basispakket moet tegen een sociaal tarief worden aangeboden, om de toegang aan
iedereen te kunnen waarborgen. Voor andere pakketten met commerciële buitenlandse
zenders kan extra worden betaald. Kabelmaatschappijen kunnen zelf geen omroepactiviteit, in de breedste betekenis van dat begrip, ontwikkelen.
De Vlaamse regering zal blijven ijveren voor een pluriforme schrijvende pers.
De Vlaamse regering zal ook nagaan welke initiatieven kunnen genomen worden voor
de ondersteuning van meer kwaliteit in de mediasector.

5.9. OORLOG EN REPRESSIE : SOCIALE GEVOLGEN WEGWERKEN
De nodige opvolging zal gegeven worden aan de aanbevelingen van de werkgroep van
de Vlaamse Raad inzake het wegwerken van sociale gevolgen voor de oorlogsslachtoffers
en de getroffenen van de repressie en epuratie.

10 (BZ 1995) – Nr. 1

[ 42 ]

Naschrift
Bij mijn bezoek aan Zuid-Afrika, eind 1994, kreeg ik het handschrift van Stijn Streuvels'
Lente overhandigd. Het kon terugkeren naar Vlaanderen omdat „Vlaanderen nu een eigen
huis had".
Wij, Vlamingen, hebben lang op onze autonomie moeten wachten. Het voordeel van de
lange weg die wij hebben afgelegd, is dat wij verder staan dan verhoopt en dat wij deze
zonder geweld, in vrede en overleg hebben totstandgebracht.
Een geloofwaardige Vlaamse overheid die zich legitimeert door concrete resultaten voor
de Vlaamse bevolking, is meer waard voor de verdere autonomie dan beate passiviteit
omdat nog niet alles is bereikt. Historisch is de Vlaming altijd afstandelijk geweest naar de
overheid toe (ze was meestal een vreemde overheid). De Vlaming zal ons, en terecht,
beoordelen op onze resultaten en niet op onze beloften. Dit vormt de soliede basis om meer
bevoegdheden op te vragen en Belgische inefficiënties weg te werken.
De eerste taak van de Vlaamse overheid is zonder twijfel goed te besturen binnen
Vlaanderen, duidelijk aantonen dat de bevolking er beter van wordt.
De tweede taak is de Vlaamse belangen te bewaken binnen België en binnen Europa.
Dat is nodig en dat zullen wij doen. Ons waarmaken nu om ons klaar te maken voor nieuwe uitdagingen morgen. Niet het gejammer over wat wij nog niet hebben, zal ons verder
helpen, wel het gehamer op wat wij nu reeds beter kunnen doen.
In de jaren zeventig vreesde men voor een eng, gesloten, sectair Vlaanderen. De werkelijkheid is dat Vlaanderen ruim, open en pluralistisch is geworden. Alleen zó wensen wij
het verder uit te bouwen.
Luc VAN DEN BRANDE

[ 43 ]

10 (BZ 1995) – Nr. 1

INHOUDSTAFEL

INLEIDING
1. EEN NIEUWE KANS VOOR VLAANDEREN

10

2. NOG KRACHTIGER AANWEZIG IN HET BUITENLAND

10

3. ONZE AUTONOMIE VERDIEPEN

11

4. DE ONDERSTEUNING VAN DE VLAMINGEN IN HET RANDGEBIED

12

5. BRUSSEL ONZE HOOFDSTAD

13

6. BUDGETTAIRE ORTHODOXIE

14

7. VIJF GROTE UITDAGINGEN

14

7.1.
7.2.
7.3.
7.4.
7.5.

De kwaliteit van economie en werkgelegenheid
De kwaliteit van het Vlaamse bestuur
De kwaliteit van de stedelijke leefomgeving
De kwaliteit van het milieu
De kwaliteit van leven en samenleven

15
15
15
15
15

PRIORITEITEN

1. KWALITEIT VAN ECONOMIE EN WERKGELEGENHEID
1.1. ALLEEN DUURZAME ECONOMIE ZORGT VOOR DUURZAME
WERKGELEGENHEID

16

1.2. KWALITATIEF EN KWANTITATIEF CONCURRENTIEVERMOGEN

16

1.3. MEER WETENSCHAP EN TECHNOLOGIE, BETER ONDERZOEK EN ONTWIKKELING

17

1.4. PERMANENTE VORMING : EEN TOPPRIORITEIT

17

1.5. VERSTERKING EN VERNIEUWING VAN DE ECONOMISCHE
INFRASTRUCTUUR

18

1.6. TELENET VLAANDEREN : TOEKOMSTGERICHT

19

1.7. INVESTEREN IN VLAANDEREN

19

1.8. ONDERSTEUNING VAN DE KMO's

19

1.9. VOLDOENDE RISICOKAPITAAL VOOR VERANKERING

19

1.10.EIGEN ENERGIEBELEID

20

1.11.DUURZAME LAND- EN TUINBOUW

20

1.12.TOERISME

21

1.13.VERNIEUWD REGIONAAL BELEID

21

1.14.DEELTIJDSE ARBEID EN HERVERDELING VAN DE ARBEID

21

1.15.VAN WERKGELEGENHEID TOT TEWERKSTELLING

21

2. DE KWALITEIT VAN HET VLAAMSE BESTUUR
2.1. EEN UNIEKE KANS VOOR EEN NIEUWE POLITIEKE CULTUUR

22

2.2. VIA STRATEGISCH MANAGEMENT NAAR EEN NIEUW TYPE
OVERHEIDSADMINISTRATIE

22

2.3. EEN KLARE LIJN TUSSEN CENTRALE EN GEDELEGEERDE
TAKEN

23

10 (BZ 1995) – Nr. 1

[ 44 ]

2.4. HET PARTNERSCHAP MET GEMEENTEN EN PROVINCIES

23

3. DE KWALITEIT VAN DE STEDELIJKE LEEFOMGEVING
3.1. STEDEN IN VERDRUKKING

24

3.2. EEN OPLOSSING MOET GEVONDEN WORDEN

25

4. DE KWALITEIT VAN ONZE RUIMTE EN ONS MILIEU
4.1. GOEDE PLANNING EN ORDENING

26

4.2. HET RUIMTELIJKE STRUCTUURPLAN VLAANDEREN

26

4.3. EEN EFFICIENT MILIEUPLAN VOOR DE VOLGENDE GENERATIE
4.3.1.
4.3.2.
4.3.3.
4.3.4.
4.3.5.
4.3.6.

Inleiding
Maximaal informeren en doelgericht stimuleren
Een voortrekkersrol voor de Vlaamse overheid
Een strategisch voorkomingsbeleid voeren.
Een operationeel mestaktieplan.
Natuurbehoud en bosbouw.

4.4. VERKEERSVEILIGHEID EN OVERSTROMINGSBEHEERSING

27
28
28
28
29
30
31

5. DE KWALITEIT VAN HET LEVEN EN DE SAMENLEVING
5.1. HET GEZIN ALS HOEKSTEEN

31

5.2. HUISVESTING EN WOONBELEID
5.2.1. Huisvesting
5.2.2. Een nieuwe wooncode als instrument voor een nieuw woonbeleid
5.3. ONDERWIJS BLIJFT EERSTE ZORG
5.3.1. Meer autonomie en verantwoordelijkheid
5.3.2. Het garanderen van kwalitatief hoogstaand onderwijs
5.3.3. Samen school maken
5.3.4. Specifieke aandachtspunten i.v.m. onderwijs

31
32
32
33
34
35
35

5.4. FUNDAMENTEEL ONDERZOEK BEPAALT MEE DE TOEKOMST

35

5.5. EEN WELZIJNS- EN GEZONDHEIDSBELEID DAT KIEST VOOR
ZORG OP MAAT

36

5.5.1. Fundamentele uitgangspunten
5.5.2. Specifieke maatregelen

36
37

5.6. ACTIEVE SENIOREN VERRIJKEN ONZE SAMENLEVING

39

5.7. CULTUUR, GEEN OVERBODIGE LUXE

39

5.8. EEN NIEUW PROFIEL VOOR DE OPENBARE OMROEP

41

5.9. OORLOG EN REPRESSIE : SOCIALE GEVOLGEN WEGWERKEN

42

Naschrift

43

